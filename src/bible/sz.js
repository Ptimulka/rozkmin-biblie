var sz = {
  "Mt": [
    [
      "Oto rodowód Jezusa Chrystusa, z rodu króla Dawida, potomka Abrahama:",
      "Abraham był ojcem Izaaka, Izaak - ojcem Jakuba, a Jakub - ojcem Judy i jego braci.",
      "Kolejni potomkowie Judy to: Fares i jego brat Zara (ich matką była Tamar), Ezrom, Aram,",
      "Aminadab, Naasson, Salmon,",
      "Booz (jego matką była Rachab), Jobed (jego matką była Rut), Jesse",
      "i król Dawid. Dawid był ojcem Salomona (jego matką była dawna żona Uriasza), a po nim byli:",
      "Roboam, Abiasz, Asaf,",
      "Jozafat, Joram, Ozjasz,",
      "Joatam, Achaz, Ezechiasz,",
      "Manasses, Amos, Jozjasz.",
      "Jozjasz był ojcem Jechoniasza i jego braci (był to czas przesiedlenia Hebrajczyków do Babilonu).",
      "Potomkowie Jechoniasza po przesiedleniu to: Salatiel, Zorobabel,",
      "Abiud, Eliakim, Azor,",
      "Sadok, Achim, Eliud,",
      "Eleazar, Mattan i Jakub.",
      "Jakub zaś był ojcem Józefa, męża Marii, która urodziła Jezusa, zwanego Chrystusem.",
      "Tak więc wszystkich pokoleń od Abrahama do króla Dawida było czternaście, od Dawida do przesiedlenia babilońskiego - czternaście, i od przesiedlenia do Chrystusa - również czternaście.",
      "Jezus Chrystus urodził się w takich oto okolicznościach: Jego matka, Maria, była zaręczona z Józefem. Ale zanim wspólnie zamieszkali, za sprawą Ducha Świętego zaszła w ciążę.",
      "Józef, jej narzeczony, był prawym człowiekiem. Postanowił zerwać zaręczyny, ale chciał to uczynić potajemnie, by nie narazić Marii na zniesławienie.",
      "Gdy już to postanowił, we śnie ukazał mu się anioł Pański, który rzekł: - Józefie, z rodu Dawida! Nie bój się ożenić z Marią, twoją narzeczoną! Bo to Duch Święty sprawił, że poczęła dziecko.",
      "Urodzi syna, któremu nadasz imię Jezus (czyli \"Bóg zbawia\"), bo to On wybawi od grzechów swój naród.",
      "Stało się tak, aby wypełniło się to, co Pan przepowiedział przez proroka:",
      "\"Oto dziewica pocznie i urodzi Syna i nazwą Go Emmanuel\", co znaczy: Bóg jest z nami.",
      "Gdy Józef się obudził, zgodnie z poleceniem anioła Pańskiego przyjął Marię jako żonę do swego domu.",
      "Nie współżył z nią jednak aż do czasu, gdy urodziła Syna. I dał Mu na imię Jezus."
    ],
    [
      "Jezus urodził się w miasteczku Betlejem, w Judei, za panowania króla Heroda. Właśnie w tym czasie przybyli do Jerozolimy mędrcy ze Wschodu.",
      "- Gdzie znajduje się nowo narodzony król hebrajski? - pytali. - Ujrzeliśmy u nas, na Wschodzie, Jego gwiazdę i przybyliśmy złożyć Mu hołd.",
      "Wiadomość o tym bardzo zaniepokoiła Heroda i całą Jerozolimę.",
      "Zwołał więc wszystkich kapłanów i nauczycieli Pisma i pytał, gdzie ma się narodzić Mesjasz.",
      "- W Betlejem w Judei - odpowiedzieli mu. - Bo tak napisał prorok:",
      "\"A ty, Betlejem w Judei, wcale nie jesteś najgorsze wśród miast Judy, gdyż z ciebie wyjdzie władca, który będzie pasł mój lud, Izrael\".",
      "Wtedy Herod potajemnie wezwał do siebie mędrców i uzyskał od nich informację, o tym, kiedy ujrzeli gwiazdę.",
      "Skierował ich do Betlejem ze słowami: - Idźcie i dokładnie wypytujcie o dziecko. Gdy je znajdziecie, powiadomcie mnie, bym i ja mógł złożyć Mu hołd.",
      "Po rozmowie z królem mędrcy wyruszyli w drogę. Znowu ukazała się im gwiazda, którą zobaczyli na Wschodzie, i prowadziła ich. W końcu zatrzymała się nad miejscem, gdzie znajdowało się dziecko.",
      "Widok gwiazdy napełniał ich ogromną radością.",
      "Gdy weszli do domu, zobaczyli dziecko i Jego matkę, Marię. Pokłonili Mu się nisko i otworzyli swe skarby. Ofiarowali Mu w darze złoto, kadzidło i mirrę.",
      "Później we śnie otrzymali nakazał, by nie wracać do Heroda. Dlatego inną drogą udali się do swego kraju.",
      "Gdy oddalili się, również Józefowi ukazał się we śnie anioł Pana: - Wstawaj, Józefie! - powiedział. - Weź dziecko i Jego matkę i uciekaj do Egiptu. Czekaj tam, aż dam ci znać. Herod bowiem szuka dziecka i chce je zabić.",
      "Jeszcze tej nocy Józef wstał i wyruszył razem z Marią i dzieckiem do Egiptu.",
      "Pozostał tam aż do śmierci króla Heroda - aby spełniły się słowa Pana wypowiedziane przez proroka: \"Z Egiptu wezwałem mego syna\".",
      "Herod zorientował się, że mędrcy go wykołowali, i wściekł się. Wysłał żołnierzy, którzy w Betlejem i całej okolicy pozabijali wszystkich chłopców do drugiego roku życia - zgodnie z informacją, jaką uzyskał od mędrców.",
      "Tak spełniło się proroctwo Jeremiasza:",
      "\"Krzyk rozlega się w Rama, płacz i rozpacz. To Rachel opłakuje swe dzieci i nie daje się pocieszyć, bo już ich nie ma\".",
      "Po śmierci Heroda anioł Pana ponownie ukazał się we śnie Józefowi, przebywającemu w Egipcie.",
      "- Wstawaj, Józefie! - powiedział. - Weź dziecko i Jego matkę i ruszajcie do Izraela, bo umarli już ci, którzy chcieli je zabić.",
      "Józef wstał, wziął dziecko i Jego matkę i wyruszył do ziemi izraelskiej.",
      "W drodze dowiedział się, że w Judei panuje Archelaos, syn Heroda. Bał się więc tam wracać. Otrzymał jednak we śnie kolejne polecenie i udał się do Galilei.",
      "Tam osiedlił się w Nazarecie. I znowu spełniła się zapowiedź proroków, że Mesjasz będzie nazwany Nazarejczykiem."
    ],
    [
      "W owych czasach na pustyni judejskiej rozpoczął swą działalność Jan Chrzciciel.",
      "Nawoływał on: - Opamiętajcie się, bo nadchodzi królestwo niebios.",
      "To właśnie o nim mówił prorok Izajasz: \"Głos wołającego na pustyni: Przygotujcie Panu drogę, wyprostujcie Mu ścieżki\".",
      "Jan żył bardzo prosto: nosił ubranie z wielbłądziej sierści i pas skórzany, żywił się szarańczą i leśnym miodem.",
      "Z Jerozolimy, z całej Judei i doliny Jordanu ciągnęły do niego tłumy.",
      "On zaś chrzcił w wodach Jordanu tych, którzy przyznawali się do swoich grzechów.",
      "Zauważył jednak, że również wielu faryzeuszy i saduceuszy przychodzi się ochrzcić. Gromił więc ich: - Przebiegłe węże! Kto wam powiedział, jak uniknąć gniewu Bożego?!",
      "Najpierw pokażcie owoc swego opamiętania!",
      "Nie łudźcie się i nie powtarzajcie: \"Sam Abraham jest naszym ojcem\". Zapewniam was, że Bóg może z tych kamieni wzbudzić Abrahamowi potomstwo!",
      "Siekiera Bożego sądu już jest przyłożona do korzeni. I każde drzewo, które nie wydaje owocu, zostanie wycięte i rzucone w ogień.",
      "Ja was zanurzam w wodzie na znak opamiętania. Lecz oto nadchodzi ktoś inny, ktoś o wiele potężniejszy ode mnie. Nie jestem nawet godny nosić za Nim Jego butów! On będzie was chrzcił w Duchu Świętym i w ogniu.",
      "On potrafi oddzielić plewy od ziarna i oczyścić wszystko: ziarno zbierze do magazynu, a plewy spali w niegasnącym ogniu.",
      "W tym czasie Jezus opuścił Galileę i przyszedł nad Jordan, aby Jan mógł Go ochrzcić.",
      "Lecz ten wzbraniał się: - To ja powinienem być ochrzczony przez Ciebie! A Ty przychodzisz po chrzest do mnie?",
      "- Uczyń to - odpowiedział mu Jezus - bo trzeba, byśmy wypełnili to, co należy. Wtedy Jan uległ.",
      "A po zanurzeniu Jezus od razu wyszedł z wody. Nagle otworzyły się niebiosa i ujrzał Ducha Bożego, który jakby gołąb zstąpił w dół i spoczął na Nim.",
      "A z niebios rozległ się głos: \"Oto mój ukochany Syn, mój najwspanialszy\"."
    ],
    [
      "Potem Duch Święty zaprowadził Jezusa na pustynię, gdzie diabeł miał Go kusić.",
      "Przez czterdzieści dni i nocy pościł, aż w końcu poczuł głód.",
      "Zbliżył się więc do Niego kusiciel i namawiał: - Jeśli rzeczywiście jesteś Synem Bożym, powiedz, żeby te kamienie zamieniły się w chleb.",
      "- Pismo uczy: \"Nie tylko chlebem żywi się człowiek, ale również każdym słowem wypowiedzianym przez Boga\" - odpowiedział Jezus.",
      "Wtedy szatan przeniósł Go do świętego miasta Jerozolimy i postawił na szczycie świątyni.",
      "- Jeśli rzeczywiście jesteś Synem Bożym, skocz w dół - kusił. - Przecież Pismo uczy: \"Swoim aniołom wyda rozkazy dotyczące Ciebie, na rękach będą Cię nosić, byś nawet nie uraził nogi o kamień\".",
      "- To samo Pismo uczy: \"Nie będziesz robił na Bogu prób\" - odpowiedział Jezus.",
      "W końcu szatan zabrał Jezusa na wysoką górę i pokazał Mu wszystkie królestwa świata w całym ich przepychu.",
      "- Wszystko to będzie Twoje - powiedział - jeśli oddasz mi pokłon.",
      "- Odejdź, szatanie! - rozkazał Jezus. - Pismo uczy: \"Bogu, swemu Panu, będziesz oddawał pokłon i cześć i tylko Jemu będziesz posłuszny\".",
      "Wtedy szatan odszedł, a zjawili się aniołowie i usługiwali Mu przy posiłku.",
      "Po pewnym czasie Jezus dowiedział się, że aresztowano Jana Chrzciciela. Dlatego udał się do Galilei.",
      "Opuścił jednak Nazaret i przeniósł się nad morze do Kafarnaum, leżącego na terenach Zabulona i Neftalego.",
      "I tak spełniło się proroctwo Izajasza:",
      "\"Ziemia Zabulona i ziemia Neftalego, położone nad morskim szlakiem, kraina za Jordanem i cała pogańska Galilea",
      "- ten lud, żyjący w ciemnościach, ujrzał wielkie światło; dla tych, którzy żyli w krainie cienia i śmierci, rozbłysło światło\".",
      "Od tego czasu Jezus zaczął nauczać: - Opamiętajcie się! Nadchodzi bowiem królestwo niebios.",
      "Pewnego dnia, idąc brzegiem morza, zauważył dwóch braci, Szymona, zwanego Piotrem, i Andrzeja. Zarzucali sieci, bo byli rybakami.",
      "- Chodźcie ze Mną! - zawołał do nich. - Uczynię was rybakami ludzi!",
      "Bez wahania rzucili sieci i poszli za Nim.",
      "Nieco dalej zobaczył dwóch innych braci, Jakuba i Jana. Ze swoim ojcem, Zebedeuszem, siedzieli w łodzi i naprawiali sieci. Ich także zawołał.",
      "Bez wahania opuścili łódź i ojca i poszli za Nim.",
      "Jezus zaś przemierzał całą Galileę: nauczał w synagogach, głosił dobrą nowinę o królestwie i uzdrawiał chorych i cierpiących.",
      "Wieść o Nim rozeszła się aż po całej Syrii. Wkrótce zaczęto przyprowadzać do Niego wszystkich chorych, nękanych różnymi dolegliwościami, zniewolonych przez demony, epileptyków i sparaliżowanych. A Jezus wszystkich uzdrawiał.",
      "Wszędzie towarzyszyły Mu ogromne tłumy ludzi przybyłych z Galilei, Dekapolu, Jerozolimy, z Judei, a nawet z terenów za Jordanem."
    ],
    [
      "Pewnego dnia Jezus, widząc gromadzące się wokół Niego tłumy, wszedł na wzgórze i usiadł.",
      "Uczniowie otoczyli Go, a On zaczął nauczać:",
      "- Szczęśliwi ubodzy w duchu, bo do nich należy królestwo niebios.",
      "Szczęśliwi smutni, bo zostaną pocieszeni.",
      "Szczęśliwi cisi, bo odziedziczą całą ziemię.",
      "Szczęśliwi łaknący i pragnący sprawiedliwości, bo zostaną nasyceni.",
      "Szczęśliwi miłosierni, bo doznają miłosierdzia.",
      "Szczęśliwi ci o czystym sercu, bo zobaczą samego Boga.",
      "Szczęśliwi wprowadzający pokój, bo zostaną nazwani synami Boga.",
      "Szczęśliwi prześladowani za sprawiedliwość, bo do nich należy królestwo niebios.",
      "Macie ogromne szczęście, gdy was znieważają, prześladują i oczerniają z mojego powodu.",
      "Cieszcie się i skaczcie z radości, bo w niebie czeka was wielka nagroda. Tak samo byli kiedyś prześladowani prorocy Boży.",
      "Jesteście solą tej ziemi. Co jednak zrobić z solą, gdy straci smak? Jeśli nie ma już swej mocy, po prostu się ją wyrzuca, aby ja ludzie podeptali - bo nie ma żadnej wartości.",
      "Jesteście światłością świata. Nie można ukryć miasta położonego na wzgórzu.",
      "Nie zapala się też lampy i nie chowa, ale stawia na podwyższeniu, by świeciła wszystkim w domu.",
      "Tak samo niech wasze światło świeci dla wszystkich ludzi, aby widzieli wasze dobre postępowanie i wielbili waszego Ojca w niebie.",
      "Nie myślcie, że przyszedłem znieść Prawo Mojżesza albo pisma proroków. Nie znieść, ale wypełnić.",
      "Zapewniam was, że prędzej niebo i ziemia przestaną istnieć, niż najmniejsza literka w Prawie się zmieni - zanim zostanie do końca wypełnione.",
      "Jeśli więc ktoś usunąłby nawet najmniej ważne przykazanie Prawa i tak nauczał innych, będzie najmniej ważny w królestwie niebios. A kto sam wypełnia wszystko i uczy tego innych, będzie wielki w królestwie niebios.",
      "Ostrzegam więc was: jeśli wasza prawość nie będzie większa od prawości faryzeuszów i nauczycieli Pisma, nie wejdziecie do królestwa niebios.",
      "Słyszeliście, że powiedziano przodkom: \"Nie zabijaj\", a kto zabije, pójdzie pod sąd.",
      "A ja wam mówię: Każdy, kto gniewa się na bliźniego, pójdzie pod sąd! Kto nazywa go głupcem, pójdzie pod sąd najwyższy. A kto nazwałby go idiotą, zasługuje na ogień piekielny.",
      "Jeśli więc, przynosząc dar na ołtarz w świątyni, przypomniałbyś sobie, że twój brat coś ci zarzuca,",
      "zostaw swój dar przy ołtarzu i idź pogodzić się z bratem. Potem wróć i złóż dar Bogu.",
      "Pogódź się szybko ze swym wrogiem, póki jest na to czas. Bo inaczej zaskarży cię do sądu, który każe cię aresztować.",
      "Zapewniam was: Nie wyjdziesz stamtąd, aż nie spłacisz swego długu co do grosza.",
      "Słyszeliście, że w Prawie Mojżesza powiedziano: \"Nie cudzołóż\".",
      "A Ja wam mówię: Kto spogląda na kobietę, by jej pożądać, w sercu już dopuścił się cudzołóstwa.",
      "Jeśli więc twoje prawe oko sprawia, że grzeszysz, wyłup je i odrzuć. Lepiej bowiem, gdy zginie jakaś część twego ciała, niż byś z całym ciałem miał być wrzucony w ogień piekielny.",
      "I jeśli twoja prawa ręka sprawia, że grzeszysz, odetnij ją i odrzuć. Lepiej bowiem, gdy zginie jakaś część twego ciała, niż byś z całym ciałem miał pogrążyć się w ogniu piekielnym.",
      "W Prawie Mojżesza powiedziano też: \"Kto chce się rozwieść z żoną, niech jej wręczy list rozwodowy\".",
      "A Ja wam mówię: Kto rozwodzi się z żoną (z wyjątkiem przypadku zdrady małżeńskiej), naraża ją na cudzołóstwo. A kto żeni się z rozwódką, cudzołoży.",
      "Słyszeliście również, ze powiedziano przodkom: \"Nie przysięgaj fałszywie\", lecz \"Dotrzymaj przysięgi danej Panu\".",
      "A Ja wam mówię: W ogóle nie przysięgajcie: ani na niebo - bo jest tronem Boga;",
      "ani na ziemię - bo jest Jego podnóżkiem; ani na Jerozolimę - bo jest miastem wielkiego Króla.",
      "Nawet na własną głowę nie przysięgaj - bo nie możesz jednego włosa uczynić białym lub czarnym.",
      "Mów prawdę: niech twoje \"tak\" znaczy \"tak\", a \"nie\" znaczy \"nie\". Bo każde oszustwo pochodzi od szatana.",
      "Słyszeliście, że w Prawie Mojżesza powiedziano: \"Oko za oko, ząb za ząb\".",
      "A Ja wam mówię: Nie rewanżujcie się za doznane zło! Jeśli ktoś cię obrazi, uderzając w policzek, nadstaw mu drugi.",
      "Jeśli ktoś chce się z tobą sądzić o koszulę, daj mu od razu i płaszcz.",
      "Jeśli ktoś cię zmusza, byś niósł mu bagaż kilometr, nieś mu i dwa.",
      "Daj temu, kto cię prosi, i nie odwracaj się od tego, kto chce od ciebie coś pożyczyć.",
      "Słyszeliście, że powiedziano: \"Miłuj bliźniego, nienawidź wroga\".",
      "A Ja wam mówię: Miłujcie waszych wrogów i módlcie się za tych, którzy was prześladują -",
      "tak postępują synowie waszego Ojca w niebie. On bowiem sprawia, że słońce wschodzi i dla dobrych, i dla złych. A deszcz pada i dla sprawiedliwych, i dla niesprawiedliwych.",
      "Jeśli kochacie tylko tych, którzy was kochają, to co z tego? Czy łajdacy też tak nie robią?",
      "Jeśli jesteście mili tylko dla przyjaciół, w czym jesteście lepsi? Czy poganie tak nie postępują?",
      "Bądźcie więc doskonali tak, jak doskonały jest wasz Ojciec w niebie."
    ],
    [
      "Uważajcie jednak, by nie postępować sprawiedliwie na pokaz. W przeciwnym razie nie otrzymacie nagrody od waszego Ojca w niebie.",
      "Gdy obdarowujesz żebraka, nie rozgłaszaj tego, jak to czynią obłudnicy w synagogach i na ulicach, by zyskać poklask u ludzi. Zapewniam was: oni teraz odbierają za to nagrodę.",
      "Wspierając potrzebującego, czyń to dyskretnie. Niech twoja lewa ręka nie wie, co robi prawa,",
      "by twoja pomoc pozostała w ukryciu. A Ojciec twój, który wszystko widzi, nagrodzi cię.",
      "Gdy się modlicie, nie zachowujcie się jak obłudnicy. Oni uwielbiają to robić w synagogach i na rogach ulic - na pokaz. Zapewniam was: już teraz odbierają za to nagrodę.",
      "Ty zaś zamknij się w swoim pokoju i módl się do Ojca, który wszystko widzi - On cię nagrodzi.",
      "Nie róbcie z modlitwy paplaniny - jak poganie, którzy sądzą, że wysłuchanie ich próśb zależy od ilości wypowiedzianych słów.",
      "Nie bądźcie do nich podobni. Wasz Ojciec doskonale zna wasze potrzeby, zanim jeszcze Go o coś poprosicie!",
      "Módlcie się tak: Nasz Ojcze w niebie, niech twoje święte imię będzie uwielbione.",
      "i niech nadejdzie twoje królestwo. Niech twoja wola realizuje się na ziemi tak, jak w niebiosach.",
      "Zapewnij nam codzienny pokarm.",
      "Przebacz nam nasze grzechy, tak jak my przebaczamy tym, którzy wobec nas zawinili.",
      "Nie pozwól, byśmy ulegli pokusie i wybaw od złego.",
      "Jeśli bowiem wybaczycie innym ich zło, to i wam wybaczy wasz Ojciec w niebie.",
      "Lecz jeśli nie wybaczycie, i On wam nie wybaczy.",
      "Gdy pościcie, nie róbcie tego na pokaz - jak obłudnicy, którzy starają się wyglądać ponuro i mizernie. Zapewniam was: oni teraz odbierają za to nagrodę.",
      "Gdy więc pościsz, zadbaj o włosy i umyj twarz,",
      "by pokazać to swemu Ojcu, a nie ludziom. On wszystko widzi i nagrodzi cię.",
      "Nie gromadźcie bogactw tu, na ziemi, gdzie mogą ulec zniszczeniu lub zostać skradzione przez złodziei.",
      "Gromadźcie je w niebie - tam nic ich nie zniszczy i nikt się nie włamie, by je ukraść.",
      "Bo gdzie jest twój skarb, tam będzie i twoje serce.",
      "Oko jest dla ciała jak lampa. Jeśli jest zdrowe, światło napełnia całe ciało.",
      "Jeśli jednak jest chore, całe ciało jest pogrążone w ciemnościach. Jeżeli więc twoje światło okaże się ciemnością, to jest to ciemność nieprzenikniona.",
      "Nie da się służyć dwóm panom. Albo jednego nienawidzisz, a drugiego kochasz, albo drugiego szanujesz, a pierwszego lekceważysz. Nie możecie służyć Bogu i pieniądzom.",
      "Dlatego radzę wam: Nie martwcie się o swoje życie - co będziecie jeść, ani o ciało - w co się ubierzecie. Czy życie ogranicza się tylko do jedzenia, a ciało - tylko do ubrania?",
      "Spójrzcie na ptaki: Nie sieją ziarna, nie magazynują zapasów, a wasz Ojciec w niebie żywi je! Czy wy nie jesteście ważniejsi od ptaków?",
      "Czy ktokolwiek, intensywnie martwiąc się, potrafi przedłużyć swe życie choćby o jedną chwilę?",
      "Dlaczego martwicie się o ubranie? Weźcie lekcję od polnych kwiatów: Nie męczą się, nie przędą włóczki.",
      "A zapewniam was, że nawet król Salomon, w całym swym przepychu, nie był tak pięknie odziany jak one.",
      "Jeśli więc Bóg tak pięknie ubiera polne kwiaty, które dzisiaj kwitną, a jutro więdną i idą na spalenie, to czyż tym bardziej nie zatroszczy się o was, nieufni?!",
      "Nie martwcie się więc i nie powtarzajcie: Co będziemy jeść i pić? W co się ubierzemy?",
      "O te sprawy zabiegają poganie. Wasz Ojciec w niebie dobrze wie, że tego potrzebujecie.",
      "Zabiegajcie w pierwszej kolejności o Jego królestwo i Jego sprawiedliwość, a otrzymacie te wszystkie rzeczy.",
      "Nie martwcie się więc o dzień jutrzejszy, bo jutro samo o siebie się zatroszczy. Dzień dzisiejszy ma wystarczająco dużo zmartwień."
    ],
    [
      "Nie osądzajcie, a nie będziecie osądzeni.",
      "Bo osądzą was tak, jak wy osądzacie, i wymierzą wam taką miarą, jaką sami wymierzacie.",
      "Dlaczego zwracasz uwagę na rzęsę w oku brata, jeśli w twoim własnym tkwi cała belka?",
      "Jak możesz mu powiedzieć: \"Pozwól, że usunę ci rzęsę\", gdy w twoim oku tkwi belka?",
      "Obłudniku! Usuń najpierw belkę ze swego oka, a wtedy przejrzysz i pomożesz mu wyjąć rzęsę.",
      "Nie dawajcie psom tego, co święte, i nie rzucajcie pereł przed świnie. Bo i tak je podepczą, a was mogą zaatakować.",
      "Proście, a dostaniecie. Szukajcie, a znajdziecie. Pukajcie, a otworzą wam.",
      "Każdy bowiem, kto prosi, dostaje; kto szuka, znajduje; a temu, kto puka, otwierają.",
      "Kto z was dałby swemu dziecku kamień, gdy ono prosi o chleb?",
      "Albo węża, gdy poprosi o rybę?",
      "Skoro wy, źli ludzie, dajecie dzieciom to, co dobre, to tym bardziej wasz Ojciec w niebie da dobre rzeczy tym, którzy Go proszą.",
      "Czyńcie innym to, czego sami od nich oczekujecie. Na tym polega cała nauka Prawa i proroków.",
      "Wchodźcie przez ciasną bramę. Bo szeroka brama i przestronna droga prowadzą do śmierci - a wielu przez nią wchodzi.",
      "Do życia zaś prowadzi ciasna brama i wąska droga - i niewielu ją odnajduje.",
      "Strzeżcie się fałszywych proroków, którzy przychodzą do was jak wilki w owczych skórach.",
      "Rozpoznacie ich po ich czynach. Czy zbiera się winogrona albo figi z dzikich krzaków?",
      "Szlachetne drzewo rodzi dobre owoce, a dzikie drzewo - cierpkie.",
      "To pierwsze nie może rodzić cierpkich owoców ani to drugie - dobrych.",
      "A drzewo nie dające dobrego owocu wycina się i pali.",
      "Fałszywych proroków rozpoznacie po ich owocach.",
      "Nie każdy, kto nazywa Mnie swoim Panem, wejdzie do królestwa niebios - tylko ten, kto wykonuje wolę mego Ojca w niebie.",
      "W dniu sądu wielu mi powie: \"Panie, czy nie prorokowaliśmy, czy nie wypędzaliśmy demonów i nie dokonywaliśmy wielkich dzieł - w twoim imieniu?\"",
      "Ale Ja im odpowiem: \"Nigdy was nie znałem. Idźcie precz wy, którzy dopuszczacie się zła!\"",
      "Dlatego ten, kto Mnie słucha i według tego postępuje, jest jak człowiek rozsądny, który swój dom zbudował na mocnym fundamencie.",
      "Gdy przyszła ulewa, a powódź i wicher uderzyły w ten dom, nie runął, bo miał solidny fundament.",
      "Kto zaś słucha Mnie, ale nie postępuje według tego, jest jak człowiek głupi, który swój dom zbudował bezpośrednio na piasku.",
      "Gdy przyszła ulewa, a powódź i wicher uderzyły w ten dom, on runął - a była to wielka katastrofa.",
      "Gdy Jezus skończył, tłumy były zdumione Jego nauką.",
      "Mówił bowiem do nich nie jak ci, którzy nauczają Pisma, ale jak ktoś, kto ma nad nim władzę."
    ],
    [
      "Jezus zszedł ze wzgórza, a ogromne tłumy poszły za Nim.",
      "Wtem podszedł do Niego jakiś trędowaty, pokłonił Mu się i prosił: - Panie! Jeśli zechcesz, możesz mnie uzdrowić.",
      "Jezus dotknął go ręką i powiedział: - Chcę, bądź uzdrowiony. I w jednej chwili trąd ustąpił.",
      "- Nie mów o tym nikomu - dodał Jezus. - Idź pokazać się kapłanowi i złóż zgodną z Prawem Mojżesza ofiarę - na dowód swego uzdrowienia.",
      "Gdy Jezus przybył do Kafarnaum, podszedł do niego setnik z prośbą:",
      "- Panie, mój sługa leży w domu sparaliżowany i okropnie cierpi.",
      "- Dobrze, pójdę go uzdrowić - rzekł Jezus.",
      "- Panie - powiedział setnik - nie jestem godny przyjmować Ciebie w moim domu. Wystarczy, że powiesz jedno słowo, a on wyzdrowieje.",
      "Wiem to, bo sam podlegam władzy i mam pod sobą żołnierzy. Jak powiem któremuś: \"Idź\", on idzie, albo innemu: \"Przyjdź tu\", to przychodzi. I jak powiem słudze: \"Wykonać!\", to wykonuje.",
      "Zdumiał się Jezus, słysząc taką odpowiedź. Rzekł więc do tłumu: - Zapewniam was: Tak wielkiej wiary nie spotkałem u nikogo w Izraelu!",
      "Przyjdzie czas, że wielu pogan z całego świata zasiądzie w królestwie niebios razem z Abrahamem, Izaakiem i Jakubem.",
      "Natomiast synowie królestwa zostaną wyrzuceni w otchłań ciemności, gdzie panuje rozpacz i lament.",
      "Setnikowi zaś powiedział: - Idź do domu. Niech będzie tak, jak uwierzyłeś. I właśnie o tej godzinie jego sługa został uzdrowiony.",
      "Potem Jezus poszedł do domu Piotra. Zauważył, że jego teściowa leży z wysoką gorączką.",
      "Ujął jej rękę i gorączka natychmiast przeszła. Teściowa wstała i przygotowała im posiłek.",
      "Wieczorem przyprowadzono do Jezusa wielu opętanych. Jednym słowem nakazywał demonom wychodzić z ludzi i uzdrowił wszystkich chorych.",
      "Tak spełniło się proroctwo Izajasza: \"On wziął na siebie nasze słabości i poniósł nasze choroby\".",
      "Tłumy wokół Jezusa zaczęły rosnąć. Polecił więc uczniom przeprawić się na drugi brzeg jeziora.",
      "Wówczas podszedł do Niego jeden ze nauczycieli Pisma i powiedział: - Nauczycielu, pójdę za tobą, dokądkolwiek się udasz!",
      "- Lisy mają nory, a ptaki gniazda - odrzekł mu Jezus - lecz Syn Człowieczy nie ma własnego kąta, gdzie mógłby odpocząć.",
      "A któryś z uczniów powiedział: - Panie, pozwól mi tylko pójść i pochować zmarłego ojca!",
      "- Chodź za Mną - odpowiedział Jezus. - Niech umarli grzebią umarłych.",
      "Następnie wsiadł z uczniami do łodzi i wypłynęli.",
      "W pewnej chwili zerwała się tak silna burza, że fale zalewały łódź. Jezus wtedy spał.",
      "Zaczęli więc Go budzić: - Panie, ratuj nas, toniemy!",
      "- Dlaczego się tak boicie, nieufni?! - rzekł Jezus. Wstał i rozkazał wiatrowi oraz morzu zamilknąć. I zaległa głęboka cisza.",
      "- Kim On jest - dziwili się wszyscy - że nawet wiatr i morze są Mu posłuszne?",
      "Gdy znaleźli się po drugiej stronie jeziora, w kraju Gadareńczyków, wybiegło Jezusowi naprzeciw dwóch opętanych. Mieszkali w grobowcach i byli tak niebezpieczni, że nikt nie miał odwagi tamtędy chodzić.",
      "- Czego od nas chcesz, Synu Boży? - zaczęli krzyczeć. - Czemu przyszedłeś przed czasem nas dręczyć?!",
      "W oddali zaś pasło się stado świń.",
      "- Jeśli już nas wypędzasz, poślij nas w te świnie - prosiły demony.",
      "- Dobrze - zezwolił im - idźcie! Opuściły więc ludzi i weszły w świnie, które całym stadem rzuciły się w przepaść i potonęły w morzu.",
      "Pasterze stada uciekli wtedy do miasta i o wszystkim opowiedzieli - również o opętanych.",
      "Wkrótce całe miasto wyszło Jezusowi na spotkanie. Gdy Go zobaczyli, zaczęli prosić, aby odszedł z ich okolic."
    ],
    [
      "Jezus wsiadł więc do łodzi i odpłynął do swojego miasta, Kafarnaum.",
      "Tam kilku mężczyzn przyniosło do Niego na noszach sparaliżowanego. Widząc ich wiarę, rzekł do chorego: - Bądź dobrej myśli, synu. Odpuszczam ci grzechy!",
      "\"To bluźnierstwo!\" - z oburzeniem pomyślało sobie kilku przywódców religijnych.",
      "Jezus, znając ich myśli, zapytał: - Dlaczego taka złość jest w waszych sercach?",
      "Co łatwiej powiedzieć paralitykowi: \"Odpuszczam ci grzechy\", czy: \"Wstań i chodź\"?",
      "Ale udowodnię wam, że Syn Człowieczy może odpuszczać grzechy. I rzekł do sparaliżowanego: - Wstań, złóż swoje nosze i idź do domu!",
      "A chory wstał i poszedł do domu.",
      "Po zgromadzonym tłumie przeszedł dreszcz lęku. I wielbili Boga za to, że dał taką moc człowiekowi!",
      "Odchodząc stamtąd, Jezus zobaczył siedzącego w bramie poborcę podatkowego, niejakiego Mateusza. - Chodź ze Mną - rzekł do niego. A on po prostu wstał i poszedł za Jezusem.",
      "Później, gdy Jezus z uczniami byli u niego w domu, zebrało się wokół stołu wielu nieuczciwych poborców i innych ludzi, uważanych za grzeszników.",
      "Na taki widok faryzeusze mówili do uczniów: - Dlaczego wasz nauczyciel zadaje się z poborcami i grzesznikami?",
      "- Dlatego - odparł Jezus, który to usłyszał - że nie zdrowi potrzebują lekarza, ale chorzy!",
      "Idźcie i zrozumcie słowa Pisma: \"Chcę miłosierdzia, nie ofiary\". Ja nie przyszedłem do sprawiedliwych, ale do grzeszników.",
      "Pewnego razu przyszli do Jezusa z pytaniem uczniowie Jana Chrzciciela: - Dlaczego Twoi uczniowie nie poszczą, tak jak my i faryzeusze?",
      "- Przecież goście na weselu, będąc z panem młodym, nie mogą się smucić! - odrzekł Jezus. - Ale nadejdzie czas, gdy zabiorą im pana młodego. Wtedy będą pościć.",
      "Nikt nie przyszywa łaty z surowego płótna do starego płaszcza. Bo rozrywa ono szwy i robi się jeszcze większa dziura.",
      "Tak samo nie wlewa się młodego wina do starych skórzanych bukłaków. W przeciwnym razie stwardniałe bukłaki pękają, a wino się wylewa. Młode wino wlewa się do nowych, elastycznych bukłaków. W ten sposób i jedno, i drugie się zachowuje.",
      "Gdy jeszcze o tym mówił, podszedł do Niego przełożony miejscowej synagogi. Pokłonił się i powiedział: - Przed chwilą zmarła moja córeczka. Ale jeśli przyjdziesz i dotkniesz jej, ożyje.",
      "Jezus wstał i wraz z uczniami poszedł za przełożonym.",
      "Tymczasem od tyłu podeszła do Niego kobieta dwanaście lat cierpiąca na krwotok. I dotknęła skraju Jego płaszcza.",
      "Myślała sobie: \"Jeśli tylko dotknę Jego płaszcza, zostanę uzdrowiona\".",
      "Jezus odwrócił się, dostrzegł ją i rzekł: - Odwagi, córko! Twoja wiara cię uzdrowiła. I w tej samej chwili kobieta odzyskała zdrowie.",
      "Gdy przybył do domu przełożonego synagogi, zobaczył żałobników i lamentujący tłum.",
      "- Odejdźcie stąd - powiedział. - Dziewczynka nie umarła, tylko śpi. Ale oni śmiali się z Niego.",
      "W końcu jednak wyproszono tłum. Jezus wszedł do środka, wziął dziewczynkę za rękę, a ona natychmiast wstała!",
      "Wieść o tym obiegła całą okolicę.",
      "Jezus właśnie stamtąd odchodził, gdy zjawili się dwaj niewidomi, którzy za Nim wołali: - Synu Dawida, zlituj się nad nami!",
      "Szli tak za Nim aż do domu, gdzie się zatrzymał. Wtedy podeszli bliżej, a On ich zapytał: - Wierzycie, że mogę to zrobić? - Tak, Panie! - odpowiedzieli.",
      "Dotknął wtedy ich oczu i rzekł: - Niech będzie tak, jak wierzycie.",
      "I nagle przejrzeli! Jezus surowo im nakazał: - Nikomu o tym nie mówcie.",
      "Ale oni odeszli i zaraz wszędzie to rozgłosili.",
      "W tym właśnie czasie przyprowadzono do Jezusa kolejnego człowieka - głuchego z powodu zniewolenia przez demona.",
      "Po wypędzeniu demona głuchy odzyskał też mowę. A tłumy nie mogły wyjść z podziwu: - Coś takiego nigdy się nie zdarzyło w całym Izraelu!",
      "- Wypędza demony, bo szatan, władca demonów, Mu w tym pomaga - komentowali faryzeusze.",
      "A Jezus odwiedzał wszystkie okoliczne miasta i wioski: nauczał w synagogach, głosił dobrą nowinę o królestwie i uzdrawiał z każdej choroby i słabości.",
      "Gdy patrzył na otaczające Go tłumy, ogarniała Go litość. Byli utrudzeni i zagubieni jak owce bez pasterza.",
      "- Żniwo jest wielkie - mówił uczniom - a tak mało pracujących.",
      "Proście więc gospodarza, aby posłał więcej pracowników na swe żniwa."
    ],
    [
      "Pewnego dnia Jezus przywołał dwunastu uczniów i dał im władzę uwalniania od złych duchów i uzdrawiania wszelkich chorób i dolegliwości.",
      "Byli to: Szymon (zwany też Piotrem) i Andrzej, jego brat, Jakub, syn Zebedeusza, i Jan, jego brat,",
      "Filip, Bartłomiej, Tomasz, Mateusz (poborca podatkowy), Jakub, syn Alfeusza, Tadeusz,",
      "Szymon Kananejczyk i Judasz Iskariota - ten, który później zdradził Jezusa.",
      "Tych dwunastu posyłał i dał następujące wskazówki: - Nie chodźcie do pogan ani do miast Samarii.",
      "Idźcie jedynie do Izraelitów, którzy jak owce odeszli od Boga.",
      "Mówcie im: \"Nadchodzi królestwo niebios\".",
      "Uzdrawiajcie chorych, wskrzeszajcie zmarłych, leczcie trędowatych i uwalniajcie od demonów. Róbcie to za darmo, bo za darmo to otrzymaliście!",
      "Nie bierzcie ze sobą pieniędzy,",
      "torby z zapasową odzieżą i obuwiem ani laski podróżnej. Bo temu, kto pracuje, należy się posiłek.",
      "Wchodząc do jakiegoś miasta lub wsi, dowiedzcie się, kto tam jest godnym człowiekiem. Pozostańcie u niego aż do opuszczenia tej miejscowości.",
      "Wchodząc do jego domu, życzcie wszystkim błogosławieństwa.",
      "Jeśli to pobożni ludzie, pobłogosławią i was. Jeśli nie - błogosławieństwo pozostanie z wami.",
      "Jeśli nie zostaniecie przyjęci i nie będą chcieli was słuchać, odchodząc z tego domu i miasta, strząśnijcie z nóg nawet tamtejszy kurz.",
      "Zapewniam was: W dniu sądu lżej będzie Sodomie i Gomorze niż temu miastu.",
      "Posyłam was jak owce między wilki. Bądźcie więc sprytni jak węże, ale nieskazitelni jak gołębie.",
      "Miejcie się na baczności. Będą was stawiać przed sądem i chłostać w synagogach.",
      "Z mojego powodu będziecie przesłuchiwani przez władców i królów - by zaświadczyć im i poganom o Mnie.",
      "Nie martwcie się jednak, co i jak macie mówić. We właściwym czasie otrzymacie właściwe słowa.",
      "Bo to nie wy będziecie mówić, lecz przez was Duch waszego Ojca!",
      "Brat wyda na śmierć brata. Ojciec wyda własne dziecko, a dzieci zwrócą się przeciwko rodzicom i doprowadzą do ich śmierci.",
      "Wszyscy was znienawidzą za to, że należycie do Mnie. Lecz kto przetrwa do końca, będzie uratowany.",
      "Gdy spotka was prześladowanie w jednym mieście, uciekajcie do drugiego! Zapewniam was: Nie zdążycie obejść wszystkich miast Izraela, a Syn Człowieczy powróci.",
      "Uczeń nie przewyższa nauczyciela, a sługa - swego pana.",
      "Wystarczy, że będą jak ich nauczyciel lub pan. Skoro Mnie, pana domu, nazwano Belzebubem, władcą demonów, to tym bardziej spotka to domowników.",
      "Ale nie bójcie się ich! Nie ma bowiem niczego ukrytego, co by nie wyszło na jaw.",
      "To, co teraz mówię wam pod osłoną nocy, rozpowiadajcie z nastaniem dnia. To, co słyszycie na ucho, rozgłaszajcie publicznie!",
      "Nie bójcie się tych, którzy uśmiercają ciało, lecz nie mogą zabić duszy! Lękajcie się Tego, który i duszę, i ciało może zatracić w piekle.",
      "Czyż dwóch wróbli nie sprzedają za jeden zaledwie grosz? Jednak żaden z nich nie spadnie na ziemię bez wiedzy waszego Ojca w niebie.",
      "A przecież On policzył nawet włosy na waszej głowie!",
      "Nie bójcie się więc! Jesteście ważniejsi od całego stada wróbli!",
      "Jeśli więc ktoś wyzna przed ludźmi, że należy do Mnie, to i Ja wyznam przed moim Ojcem w niebie, że ten ktoś do Mnie należy.",
      "Lecz jeśli ktoś wyprze się Mnie wobec ludzi, i Ja się go wyprę przed moim Ojcem w niebie.",
      "Nie myślcie, że przyszedłem przynieść na ziemię pokój! Nie pokój, lecz miecz podziału.",
      "Przyszedłem poróżnić syna z ojcem, córkę - z matkę, a synową - z teściową.",
      "Nawet najbliżsi staną się wrogami!",
      "Kto kocha ojca lub matkę bardziej niż Mnie, nie jesteś Mnie godny. I kto kocha bardziej niż Mnie syna lub córkę, nie jest Mnie godny.",
      "Kto nie bierze swego krzyża i nie podąża za Mną, nie jest Mnie godny.",
      "Kto odnalazł swe życie, utraci je. Lecz ten, kto poświęci życie dla Mnie, odnajdzie je.",
      "Kto was przyjmuje do siebie, Mnie przyjmuje. A kto Mnie przyjmuje, przyjmuje Tego, który Mnie posłał.",
      "Kto przyjmie do siebie proroka jako proroka, otrzyma nagrodę za proroka. Kto przyjmie człowieka sprawiedliwego jako sprawiedliwego, otrzyma nagrodę za sprawiedliwego.",
      "A jeśli ktoś poda kubek wody najmniejszemu z moich uczniów, to zapewniam was: nie ominie go nagroda."
    ],
    [
      "Gdy Jezus zakończył przemawiać do dwunastu uczniów, udał się do okolicznych miast, by tam nauczać.",
      "Jan Chrzciciel usłyszał o dokonaniach Mesjasza już w więzieniu. Posłał do Niego swoich uczniów",
      "z pytaniem: \"Czy to naprawdę Ty, czy też mamy oczekiwać kogoś innego?\"",
      "- Idźcie do Jana - rzekł im Jezus - i powiedzcie o tym, co widzicie i słyszycie:",
      "Oto niewidomi widzą, ułomni chodzą, trędowaci odzyskują zdrowie, głusi słyszą, umarli powracają do życia, ubogim głoszona jest dobra nowina.",
      "A szczęśliwy jest ten, kto się Mną nie zgorszy.",
      "Gdy odeszli uczniowie Jana, Jezus zaczął mówić o nim do tłumu: Kogo chcieliście zobaczyć, idąc na pustynię? Kogoś chwiejnego jak trzcina na wietrze?",
      "Kogo przyszliście obejrzeć? Człowieka w delikatnych szatach? Tacy mieszkają w królewskich pałacach, nie na pustyni.",
      "A może proroka się spodziewaliście? Zapewniam was: To ktoś więcej niż prorok.",
      "Bo to o nim mówi Pismo: \"Oto wysyłam przed sobą mojego posłańca, który przygotuje dla Ciebie drogę\".",
      "Zapewniam was: Nie urodził się na ziemi człowiek większy od Jana Chrzciciela. A jednak najmniejszy w królestwie niebios większy jest od niego!",
      "Od czasu pojawienia się Jana aż do teraz królestwo niebios gwałtowi ulega i gwałtownicy je porywają.",
      "Prawo i księgi proroków zapowiadały Mesjasza. I wtedy pojawił się Jan.",
      "Możecie się zgodzić lub nie, ale to właśnie on jest zapowiedzianym Eliaszem.",
      "Kto ma uszy, niech słucha uważnie!",
      "Do kogo można by porównać to pokolenie? Do bawiących się na placu dzieci, które narzekają na rówieśników:",
      "\"Graliśmy wam skocznie, a nie tańczyliście. Zagraliśmy smutno, a nie płakaliście\".",
      "Gdy pojawił się Jan Chrzciciel, nie pił wina i pościł. Więc powiedzieli: \"Opętany przez demona\".",
      "Gdy przyszedł Syn Człowieczy, ucztuje i pije. Więc mówią: \"Co za żarłok i pijak, przyjaciel poborców i grzeszników\". No cóż, mądrość poznaje się po jej czynach.",
      "Wtedy zaczął czynić wyrzuty miastom, w których uczynił najwięcej cudów, a mimo to się nie opamiętały.",
      "- Biada ci, Korozain! Biada ci, Betsaido! Gdyby cuda czynione u was działy się w zepsutym Tyrze i Sydonie, już dawno by się opamiętały, siedząc w worze pokutnym i popiele.",
      "Wiedzcie, że w dniu sądu Tyrowi i Sydonowi będzie łatwiej niż wam!",
      "A ty, Kafarnaum? Aż pod niebiosa chcesz być wywyższone? Upadniesz aż do piekła! Gdyby cuda, które się tu stały, działy się w Sodomie, przetrwałaby do dziś.",
      "Wiedz zatem: W dniu sądu lżej będzie Sodomie niż tobie.",
      "Następnie Jezus modlił się: - Uwielbiam Cię, Ojcze, Panie nieba i ziemi! Bo ukryłeś swą prawdę przed mędrcami i znawcami, a objawiłeś ją ludziom prostym.",
      "Bo właśnie tak Ci się podobało.",
      "Ojciec powierzył Mi całą prawdę. Nikt nie zna Syna - tylko Ojciec. I nikt nie zna Ojca, tylko Syn - i ten, komu On zechce Go objawić.",
      "Przyjdźcie do Mnie wy wszyscy, utrudzeni i przeciążeni, a ja zapewnię wam odpoczynek.",
      "Weźcie na siebie moje jarzmo i uczcie się ode Mnie, bo jestem łagodny i pokorny - a wasze dusze odetchną.",
      "Bo moje jarzmo jest wygodne, a mój ciężar lekki."
    ],
    [
      "Pewnego razu w szabat Jezus podążał przez pole. Idący z Nim uczniowie poczuli głód. Zaczęli więc zrywać kłosy i jeść ziarno.",
      "Zauważyli to oczywiście faryzeusze i oburzyli się: - Twoi uczniowie robią rzeczy niedozwolone w szabat!",
      "- Czy nie czytaliście, co zrobił król Dawid, gdy wraz z towarzyszami podróży poczuł głód? - odpowiedział im Jezus.",
      "- Wszedł z nimi do świątyni i jedli poświęcony chleb, którego im nie wolno było jeść - tylko kapłanom.",
      "Czy nie czytaliście w Prawie Mojżesza, że kapłani pracujący w szabat w świątyni łamią prawo odpoczynku i są niewinni?",
      "Powiadam wam: Macie tu do czynienia z czymś ważniejszym niż świątynia!",
      "Gdybyście wiedzieli, co znaczą słowa: \"Chcę miłosierdzia, nie ofiary\", wówczas nie potępialibyście niewinnych.",
      "Ja, Syn Człowieczy, mam władzę nad szabatem.",
      "Następnie udał się stamtąd do synagogi.",
      "Znajdował się tam człowiek z bezwładną ręką. Faryzeusze zapytali więc Jezusa: - Czy taką pracę, jak uzdrawianie, również można wykonywać w szabat? - szukali bowiem pretekstu do oskarżenia Go.",
      "- Czy jeśli któraś z waszych owiec wpadłaby w szabat do dołu, to nie wyciągnęlibyście jej?",
      "O ileż wartościowszy od owcy jest człowiek! Wolno więc w szabat wykonywać dobre czyny.",
      "Następnie zwrócił się do ułomnego: - Wyciągnij rękę! Gdy ten wyciągnął chorą rękę, stała się równie zdrowa jak druga.",
      "Wówczas faryzeusze zebrali się, aby uknuć spisek na życie Jezusa.",
      "On jednak przejrzał ich plany i opuścił synagogę. Tłum podążył za Nim, a wszyscy chorzy zostali uzdrowieni.",
      "Zabronił im jednak o tym rozpowiadać.",
      "I tak spełniło się proroctwo Izajasza:",
      "\"Oto mój Sługa, którego sobie wybrałem, mój Umiłowany, upodobanie mojej duszy! Złożę na Nim swego Ducha, by sądził narody.",
      "Nie będzie się On sprzeczał ani krzyczał, nikt nie usłyszy Jego podniesionego głosu.",
      "On nie dołamie nadłamanej trzciny ani nie zgasi wątłego płomyka. Zwycięsko przeprowadzi swój sąd,",
      "a Jego imię będzie źródłem nadziei dla narodów\".",
      "Przyprowadzono wtedy do Jezusa człowieka niemego i ślepego - zniewolonego przez demona. Uzdrowił go, przywracając mu wzrok i mowę.",
      "Cały tłum wpadł w podziw, mówiąc: - Czyż nie jest On Mesjaszem, potomkiem Dawida?",
      "Gdy o tym cudzie dowiedzieli się faryzeusze, orzekli: - On wyrzuca demony dzięki Belzebubowi, władcy demonów.",
      "Jezus znał ich myśli, więc odparł: - Każde królestwo wewnętrznie skłócone legnie w gruzach. I żadne miasto ani dom nie przetrwają, jeśli panuje w nich niezgoda.",
      "Jeśli szatan wypędza szatana, to zwalcza siebie samego. Jak więc jego królestwo może przetrwać?",
      "Jeśli więc ja wypędzam demony mocą Belzebuba, to dzięki komu robią to wasi synowie? Dlatego to oni was osądzą!",
      "Lecz jeśli wypędzam demony mocą Ducha Bożego, wówczas zawitało do was królestwo Boże.",
      "Jak można wejść na terytorium kogoś potężnego i zabrać jego mienie, jeśli się najpierw go nie obezwładni? Dopiero wtedy można go złupić.",
      "Kto nie jest ze Mną, jest przeciwko Mnie. A kto ze Mną nie zbiera - ten rozprasza.",
      "Dlatego ostrzegam: Każdy grzech i bluźnierstwo mogą być przebaczone, lecz bluźnierstwo przeciwko Duchowi Świętemu nie będzie przebaczone!",
      "Jeśli ktoś by rzucił bluźnierstwo na Syna Człowieczego, może otrzymać przebaczenie. Ale jeśli ktoś powie coś takiego przeciwko Duchowi Świętemu, nie otrzyma przebaczenia ani w tym, ani w przyszłym życiu.",
      "Albo uznajcie, że drzewo jest dobre - i wtedy daje dobry owoc, albo uznajcie, że jest złe - a wtedy i owoc jego jest zły. Bo przecież drzewo rozpoznaje się po owocach.",
      "Jesteście ohydni! Jak wy, źli ludzie, możecie mówić coś dobrego? Przecież usta, gdy mówią, czerpią z serca.",
      "Człowiek dobry wyciąga ze swego skarbca dobre rzeczy; człowiek zły - złe rzeczy.",
      "Ostrzegam was: W dniu sądu ludzie zdadzą sprawę z każdego próżnego słowa, które wypowiedzieli.",
      "Bo na podstawie własnych słów zostaniesz uniewinniony albo skazany!",
      "Pewnego dnia kilku nauczycieli Pisma i faryzeuszów powiedziało Jezusowi: - Nauczycielu, chcemy, byś dokonał jakiegoś cudownego znaku.",
      "- Tylko zły i przeciwny Bogu naród domaga się cudu. Ale nie zobaczy go - z wyjątkiem znaku proroka Jonasza.",
      "Tak jak Jonasz przebywał w brzuchu wielkiej ryby trzy dni i trzy noce, tak też Syn Człowieczy pozostanie trzy dni i trzy noce we wnętrzu ziemi.",
      "Mieszkańcy Niniwy podczas sądu wystąpią z oskarżeniem przeciw temu pokoleniu. Bo oni się opamiętali na głos Jonasza, a tu woła ktoś o wiele większy niż on.",
      "Również królowa Południa powstanie na sądzie i oskarży to pokolenie. Ona przybyła z końca świata, by słuchać mądrości Salomona, a tu jest przecież ktoś większy od niego.",
      "Pamiętajcie: Gdy demon wyjdzie z człowieka, błąka się po pustkowiach, szukając wytchnienia, ale go tam nie znajduje.",
      "Wówczas mówi sobie: \"Wrócę do swego domu, skąd wyszedłem\". Wraca więc i widzi, że nie jest zajęty, że jest wysprzątany i ozdobiony.",
      "Przyprowadza ze sobą siedem innych, złośliwszych od siebie demonów i razem zamieszkują. A wtedy stan takiego człowieka jest o wiele gorszy niż na początku. Podobnie będzie i z tym złym pokoleniem.",
      "Gdy Jezus mówił o tym zgromadzonemu tłumowi, na zewnątrz domu czekała Jego matka i bracia. Chcieli z Nim porozmawiać.",
      "Ktoś więc poinformował Jezusa: - Twoja matka i bracia czekają na zewnątrz i chcą z Tobą porozmawiać.",
      "- Kto naprawdę jest moją matką i moimi braćmi? - zapytał Jezus.",
      "I wskazując na uczniów, rzekł: - Oto moja matka i bracia!",
      "Bo kto wykonuje wolę mego Ojca w niebie, ten jest moim bratem, siostrą i matką."
    ],
    [
      "Jeszcze tego samego dnia Jezus opuścił dom i przysiadł nad jeziorem,",
      "gdzie wkrótce zgromadziły się ogromne tłumy. Wsiadł więc do łodzi, a ludzie pozostali na brzegu.",
      "Zaczął im wtedy opowiadać różne porównania: - Pewien rolnik wyszedł siać.",
      "Gdy rozrzucał ziarna, niektóre upadły przy drodze. Zaraz przyleciały ptaki i wydziobały je.",
      "Inne upadły na grunt skalisty, o cienkiej warstwie gleby, dzięki czemu szybko puściły pędy.",
      "Lecz gdy wzeszło słońce, przypaliło je i uschły, bo nie miały głębokich korzeni.",
      "Jeszcze inne upadły między chwasty i zostały zagłuszone.",
      "Niektóre jednak trafiły na żyzną glebę i wydały plon, pomnażając się stokrotnie, sześćdziesięciokrotnie i trzydziestokrotnie.",
      "Kto ma uszy, niech słucha uważnie!",
      "Uczniowie podeszli do Jezusa i zapytali: - Dlaczego mówisz do tłumu takimi porównaniami?",
      "- Wam dane jest poznanie tajemnic królestwa niebios - wyjaśnił.",
      "- Bo kto ma Bożą mądrość, otrzyma jej więcej i będzie opływał w dostatek. A ten, kto jej nie ma, straci nawet tę odrobinę, którą posiada.",
      "Mówię porównaniami, bo choć widzą i słyszą, nic nie rozumieją.",
      "Wypełnia się więc na nich proroctwo Izajasza: \"Będziecie słuchać, lecz nie zrozumiecie, będzie patrzeć, lecz nie zobaczycie.",
      "Stwardniało bowiem serce tego ludu, słuch przytępiał, a oczy zmrużyły - by nic nie zobaczyli, nic nie usłyszeli, by sercem nie zrozumieli, by się nie opamiętali i nie doznali uzdrowienia\".",
      "Lecz wasze oczy i uszy są błogosławione, bo i słyszycie, i widzicie.",
      "Zapewniam was, że wielu proroków i Bożych ludzi pragnęło zobaczyć i usłyszeć to, co wy, ale nie mogli.",
      "Posłuchajcie znaczenia porównania o siewcy:",
      "Gdy ktoś słucha słów o królestwie i nie rozumie ich, to przychodzi szatan i wykrada to, co zapadło w sercu. Tak jest z ziarnem posianym obok drogi.",
      "Ziarno na gruncie skalistym oznacza tego, kto słucha i przyjmuje słowo z radością.",
      "Brak mu jednak mocnych korzeni. Jest nieutwierdzony i w obliczu trudności lub prześladowań z powodu słowa załamuje się.",
      "Jak ziarno posiane wśród chwastów jest człowiek, który słucha słowa Bożego, lecz troski życia i żądza bogactwa zagłuszają je, tak że nie przynosi ono plonu.",
      "Żyzna gleba to człowiek, który słucha słowa i rozumie je. Potem je wykonuje i wydaje plon: stukrotny, sześćdziesięciokrotny lub trzydziestokrotny.",
      "Potem Jezus przedstawił następne porównanie: - Królestwo niebios podobne jest do człowieka, który posiał na polu dobre ziarno.",
      "Lecz gdy wszyscy spali, zakradł się jego wróg i między pszenicę posiał chwasty.",
      "Gdy nasiona wzeszły i zaczęły pojawiać się kłosy, wyrosły także chwasty.",
      "Wówczas przyszli do właściciela pracownicy i powiedzieli: \"Czy nie obsiałeś pola dobrym ziarnem? To skąd się wzięły chwasty?\"",
      "\"To sprawka nieprzyjaciela\" - wyjaśnił. \"Czy więc chcesz, byśmy poszli i usunęli chwasty?\" - zapytali pracownicy.",
      "\"Nie\" - odpowiedział - \"bo przypadkiem możecie powyrywać zboże.",
      "Niech rosną razem aż do żniw, a wtedy powiem żniwiarzom: \"Zbierzcie najpierw chwasty - w wiązki przeznaczone do spalenia, a pszenicę zwieźcie do magazynów\".",
      "Jeszcze inne porównanie przedstawił im Jezus: - Królestwo niebios jest podobne do ziarna gorczycy, które rolnik zasiał na polu.",
      "Mimo że jest ono najmniejsze ze wszystkich nasion, wyrasta ponad inne warzywa. Staje się jak drzewo, do którego przylatują ptaki i wiją sobie pośród gałęzi gniazda.",
      "Zrobił też takie porównanie: - Królestwo niebios jest podobne do kwasu chlebowego, który kobieta zmieszała z całym workiem mąki. I przeniknął on cała masę.",
      "Cokolwiek Jezus mówił do tłumów, posługiwał się porównaniami. Inaczej nie nauczał,",
      "bo miały się wypełnić słowa proroka: \"Będę mówić w porównaniach, wypowiem tajemnice ukryte od początku dziejów\".",
      "Potem opuścił zebranych i udał się do domu. Uczniowie podeszli do Niego z prośbą: - Wyjaśnij nam porównanie z chwastami na polu.",
      "- Siejącym dobre ziarno jest Syn Człowieczy - odpowiedział Jezus.",
      "- Polem jest świat, a dobre ziarno to mieszkańcy królestwa. Chwasty to ludzie Złego,",
      "a nieprzyjacielem, który je posiał, jest szatan. Żniwa to koniec świata, a żniwiarze to aniołowie.",
      "Przy końcu czasów będzie tak, jak ze zbieranymi i spalanymi chwastami.",
      "Syn Człowieczy wyśle swoich aniołów, którzy usuną z królestwa przyczyny zgorszeń oraz złych ludzi.",
      "Wrzucą ich w ogień i spalą. Tam będzie lament i rozpacz.",
      "A ludzie sprawiedliwi zabłysną jak słońce w królestwie swego Ojca. Mający uszy, niech słucha!",
      "Królestwo niebios podobne jest do skarbu znalezionego na polu. Ten, kto go odkrył, ukrył go ponownie i z radości poszedł, sprzedał wszystko, co posiadał, i kupił to pole.",
      "Królestwo niebios podobne jest również do kupca kolekcjonującego piękne perły.",
      "Gdy natrafił na niezwykle cenną perłę, poszedł sprzedać cały majątek i nabył ją.",
      "Królestwo niebios można również porównać z siecią rzuconą w morze, do której wpadają przeróżne ryby.",
      "Gdy już się napełni, wyciąga się ją na brzeg i przebiera ryby: dobre do skrzyni, a niedobre się wyrzuca.",
      "Podobnie będzie przy końcu czasów: Aniołowie oddzielą ludzi złych od podobających się Bogu.",
      "I wrzucą tych pierwszych w ogień, gdzie będzie lament i rozpacz.",
      "Czy zrozumieliście? - zapytał Jezus. - Tak - odpowiedzieli uczniowie.",
      "- Dlatego każdy nauczyciel Pisma, który stanie się uczniem królestwa niebios, jest podobny do bogatego właściciela. I wydobywa ze swego skarbca bogactwa i nowego, i starego przymierza.",
      "Gdy Jezus skończył tam nauczać,",
      "powrócił w rodzinne strony i przemawiał w tamtejszej synagodze. A słuchający ze zdumieniem powtarzali: - Skąd u Niego taka mądrość i moc?",
      "Przecież jest synem stolarza! Znamy dobrze Jego matkę, Marię, i braci: Jakuba, Józefa, Szymona i Judę.",
      "Przecież i Jego siostry tu są?! Skąd więc u Niego to wszystko?",
      "I nie mogli się z tym pogodzić. Wtedy Jezus powiedział: - Nigdzie nie lekceważą proroka tak, jak we własnej ojczyźnie i we własnym domu.",
      "I z powodu ich niewiary nie dokonał tam wielu cudów."
    ],
    [
      "Gdy Heroda tetrarchę doszły wieści o Jezusie, rzekł do swych dworzan:",
      "- To musi być zmartwychwstały Jan Chrzciciel. Dlatego potrafi czynić takie cuda.",
      "Wcześniej bowiem to właśnie on kazał aresztować i uwięzić Jana. A to z powodu Herodiady, żony jego brata Filipa.",
      "Jan ciągle mu wypominał: \"Nie wolno ci żyć z żoną brata\".",
      "Herod zdecydowany był zabić Jana, bał się jednak tłumów, które uważały go za proroka.",
      "Zdarzyło się, że podczas uczty urodzinowej Heroda wystąpiła córka Herodiady, a jej taniec ogromnie mu się spodobał.",
      "I uroczyście przyrzekł spełnić każde jej życzenie.",
      "Namówiona przez matkę dziewczyna poprosiła: - Daj mi na tacy głowę Jana Chrzciciela.",
      "Zasmuciło to króla, lecz ze względu na przysięgę złożoną w obecności gości rozkazał wykonać prośbę.",
      "Ścięto zatem Jana w więzieniu,",
      "a jego głowę przyniesiono na tacy dziewczynie, ona zaś oddała ją matce.",
      "Uczniowie Jana zabrali jego ciało, pogrzebali i powiadomili o wszystkim Jezusa.",
      "Na wieść o tym Jezus odpłynął łodzią w odludne miejsce. Chciał być sam. Ludzie wypatrzyli Go jednak i z różnych miasteczek podążyli za Nim pieszo.",
      "Gdy więc wysiadł z łodzi, zastał już ogromny tłum. Poruszony współczuciem uzdrowił wszystkich obecnych tam chorych.",
      "Wieczorem uczniowie powiedzieli Mu: - Tu jest pustkowie, a godzina już późna. Pożegnaj zgromadzonych. Niech idą do wiosek i kupią sobie coś do jedzenia.",
      "- Nie muszą odchodzić. - odparł Jezus - Wy dajcie im jeść!",
      "- Jak to?! - wykrzyknęli. - Nic nie mamy! Tylko pięć chlebów i dwie ryby!",
      "- Przynieście je więc tutaj - powiedział.",
      "Polecił ludziom usiąść na trawie, a sam wziął pięć chlebów i dwie ryby. Spojrzał w niebo, podziękował Bogu i podzielił chleb. Podał go uczniom, a oni ludziom.",
      "W ten sposób wszyscy najedli się do syta i zebrano jeszcze dwanaście pełnych koszy resztek.",
      "A samych tylko mężczyzn było tam około pięciu tysięcy - nie licząc kobiet i dzieci.",
      "Zaraz potem Jezus nakazał uczniom wsiąść do łodzi i przeprawić się na drugą stronę jeziora. Sam zaś chciał pożegnać tłumy.",
      "Gdy to zrobił, wszedł na wzgórze, by samotnie się modlić. Zapadł zmrok. Był tam sam.",
      "Tymczasem łódź uczniów była już daleko od brzegu. Miotały nią fale, bo wiatr był przeciwny.",
      "Nad ranem, było już po trzeciej, Jezus przyszedł do nich po wodzie.",
      "Przerażeni uczniowie, widząc że idzie po wodzie, krzyknęli: - To duch!",
      "- Spokojnie, nie bójcie się, to Ja! - szybko odrzekł Jezus.",
      "- Panie, jeśli to naprawdę Ty, każ mi przyjść do siebie po wodzie - zawołał w odpowiedzi Piotr.",
      "- Dobrze, chodź! - rzekł. Piotr wyszedł z łodzi, zaczął iść po wodzie i zbliżył się do Jezusa.",
      "Lecz gdy poczuł silne uderzenie wiatru, przestraszył się i zaczął tonąć. - Panie, ratuj mnie! - krzyczał.",
      "Jezus natychmiast wyciągnął do niego rękę i wydobył z wody. - Tak mało ufasz! Dlaczego zwątpiłeś? - powiedział do niego.",
      "Gdy weszli do łodzi, wiatr ustał.",
      "Wtedy uczniowie padli przed Jezusem na twarz. - Naprawdę jesteś Bożym Synem! - wyznali.",
      "Niebawem przypłynęli do krainy Genezaret.",
      "Tamtejsi mieszkańcy rozpoznali Jezusa i po całej okolicy rozeszła się o tym wieść. Przyprowadzono do Niego wszystkich chorych",
      "z prośbą, by choć skrawka Jego szaty mogli się dotknąć. A ktokolwiek to zrobił, zostawał uzdrowiony."
    ],
    [
      "Kilku faryzeuszy i nauczycieli Pisma, przybyłych z Jerozolimy, zwróciło się wtedy do Jezusa z pytaniem:",
      "- Dlaczego Twoi uczniowie łamią nakazy tradycji i nie przestrzegają obrzędu obmywania rąk przed jedzeniem?",
      "- A dlaczego wy łamiecie nakazy Boga w imię własnych tradycji? - odbił pytanie Jezus.",
      "- Bóg przecież powiedział: \"Szanuj ojca i matkę\" oraz \"Kto znieważa ojca lub matkę, winien umrzeć\".",
      "Lecz wy twierdzicie: \"Kto powie ojcu lub matce: Pieniądze przeznaczone dla was oddaję Bogu na ofiarę -",
      "nie musi się o nich troszczyć. W ten sposób wasza tradycja unieważnia Boży nakaz.",
      "Obłudnicy! Trafnie ocenił was Izajasz w swym proroctwie:",
      "\"Ten naród czci Mnie tylko ustami, lecz ich serca są daleko ode Mnie.",
      "Na próżno Mi cześć oddają, bo uczą jedynie ludzkich praw\".",
      "Następnie zawołał na zgromadzonych i rzekł: - Słuchajcie uważnie i pojmijcie to:",
      "Nie to, co do ust wchodzi, ale to, co z nich wychodzi, kala człowieka.",
      "- Wiesz, że Twoje słowa zgorszyły faryzeuszów? - poinformowali Go uczniowie.",
      "- Każda roślina, której nie posadził mój Ojciec w niebie, zostanie usunięta.",
      "Nie przejmujcie się nimi. To ślepi przewodnicy ślepców! A jeśli ślepy powadzi ślepego, to obaj wpadną w dół.",
      "- Wyjaśnij nam to porównanie z jedzeniem - poprosił wtedy Piotr.",
      "- Wy też jeszcze tego nie rozumiecie? - zapytał Jezus.",
      "- Nie wiecie, że wszystko, co się wkłada do ust, trafia do żołądka, po czym zostaje wydalone?",
      "Natomiast to, co z ust wychodzi, pochodzi z serca. I to właśnie kala człowieka.",
      "Bo z serca pochodzą złe myśli, morderstwo, cudzołóstwo, rozwiązłość, kradzież, kłamstwo i oszczerstwo.",
      "To właśnie kala człowieka. A jedzenie nie umytymi rękami nikogo nie zanieczyszcza.",
      "Jezus opuścił tamte okolice i udał się na tereny Tyru i Sydonu.",
      "Przyszła do Niego pewna kobieta pochodzenia kananejskiego, która z rozpaczą w głosie zawołała: - Panie, Synu Dawida, ulituj się nade mną! Moją córkę opanował zły duch.",
      "Lecz Jezus nie odpowiedział jej ani słowem. Uczniowie zaś namawiali Go: - Odpraw ją, bo nie daje nam spokoju.",
      "Wówczas odezwał się do kobiety: - Nie do pogan zostałem posłany, tylko do zagubionym owiec ze stada Izraela.",
      "- Panie, pomóż mi! - nalegała kobieta i błagała Go na kolanach.",
      "- Nie jest dobrze zabrać chleb dzieciom i rzucić szczeniętom - odrzekł Jezus.",
      "- To prawda, Panie - powiedziała. - Jednak nawet szczeniętom trafiają się kawałki, które spadną ze stołu ich właścicieli.",
      "- Kobieto! Jak wielka jest twoja wiara! - zawołał Jezus. - Niech się stanie tak, jak pragniesz. I natychmiast jej córka odzyskała zdrowie.",
      "Wracając stamtąd, przyszedł Jezus nad Jezioro Galilejskie, wszedł na wzgórze i usiadł.",
      "I znów ściągnęły do Niego nieprzebrane tłumy ludzi, prowadzących ze sobą chromych, niewidomych, ułomnych, głuchoniemych i innych chorych. Kładziono ich u stóp Jezusa, a On ich uzdrawiał.",
      "A tłum na widok mówiących głuchoniemych, uzdrowionych ułomnych, chodzących chromych i widzących ślepców wpadł w podziw i wielbił Boga Izraela.",
      "Jezus zaś przywołał uczniów i rzekł: - Żal mi tych ludzi. Od trzech dni są tu ze Mną i nie mają już nic do jedzenia. Nie chcę, by odeszli stąd głodni, bo w drodze mogą osłabnąć.",
      "- Skąd na tym pustkowiu zdobędziemy tyle chleba, żeby nakarmić taki tłum? - tłumaczyli Mu uczniowie.",
      "- A ile macie? - zapytał Jezus. - Siedem chlebów i kilka ryb - odparli.",
      "Wtedy Jezus polecił wszystkim usiąść na ziemi,",
      "wziął te siedem chlebów i ryby i podziękował za nie Bogu. Po czym dzielił je na kawałki i dawał uczniom, a oni - ludziom.",
      "I tak wszyscy najedli się do syta, a zebrane resztki wypełniły aż siedem koszy.",
      "A nakarmionych zostało cztery tysiące mężczyzn, nie licząc kobiet i dzieci.",
      "Potem Jezus rozesłał tłum, sam zaś wsiadł do łodzi i popłynął w okolice Magadanu."
    ],
    [
      "Pewnego dnia przyszli do Jezusa faryzeusze i saduceusze i, chcąc wystawić Go na próbę, poprosili, by pokazał im jakiś nadzwyczajny znak na niebie.",
      "- Gdy zapada wieczór - odparł Jezus - mówicie: Jutro będzie pogoda, bo niebo jest czerwone.",
      "A z rana mówicie: Niebo jest czerwone i zachmurzone, będzie burza. Potraficie odczytywać znaki na niebie, ale znaków czasu nie rozumiecie.",
      "Ten zły i lekceważący Boga naród szuka cudownego znaku na niebie. Ale nie będzie mu dane nic poza znakiem Jonasza. I zostawił ich samych.",
      "Płynąc na drugi brzeg, uczniowie zorientowali się, że zapomnieli zabrać ze sobą chleb.",
      "- Bądźcie ostrożni i strzeżcie się kwasu faryzeuszów i saduceuszów - ostrzegł ich Jezus.",
      "Ale oni mówili między sobą: - No właśnie, zapomnieliśmy chleba.",
      "- O, ludzie małej wiary! - odezwał się Jezus, bo wiedział, o czym rozmawiają. - Czemu martwicie się o chleb?",
      "Niczego nie zrozumieliście? Zapomnieliście już o pięciu chlebach, pięciu tysiącach mężczyzn i liczbie koszów z resztkami?",
      "Albo o siedmiu chlebach, czterech tysiącach mężczyzn i o tym, ile koszy z resztkami wtedy zebraliście?",
      "Nie pojmujecie, że nie mówię o chlebie? Strzeżcie się kwasu faryzeuszów i saduceuszów.",
      "Wtedy do nich dotarło, że nie mówi o kwasie chlebowym, ale o ich nauce.",
      "Po przybyciu na tereny Cezarei Filipowej Jezus zadał uczniom następujące pytanie: - Kim jest według ludzi Syn Człowieczy?",
      "- Jedni uważają Cię za Jana Chrzciciela - odpowiedzieli - inni za Eliasza, jeszcze inni za Jeremiasza albo innego proroka.",
      "- A kim jestem według was? - zapytał.",
      "- Jesteś Mesjaszem, Synem żyjącego Boga - odpowiedział Szymon Piotr.",
      "- Błogosławiony jesteś Szymonie, synu Jana - odrzekł mu Jezus - bo nie doszedłeś do tego ludzkim rozumowaniem, ale objawił ci to mój Ojciec w niebie.",
      "Dlatego mówię ci: Ty jesteś Piotr - skała - i na tej skale zbuduję mój Kościół. A bramy piekła go nie powstrzymają.",
      "I dam ci klucze do królestwa niebios: Cokolwiek postanowisz na ziemi, będzie postanowione w niebie. A co na ziemi rozstrzygniesz, i w niebie będzie rozstrzygnięte!",
      "Nakazał jednak uczniom, by nikomu nie mówili, że jest Mesjaszem.",
      "Od tego czasu Jezus zaczął im wyraźnie mówić, że ma pójść do Jerozolimy, że wiele wycierpi z rąk przywódców, arcykapłanów i nauczycieli Pisma, że zostanie zabity, lecz trzeciego dnia zmartwychwstanie.",
      "Wtedy Piotr wziął Go na stronę i zaczął napominać: - Ależ Panie! Nie może Cię to spotkać!",
      "- Idź precz, szatanie! - odrzekł Jezus, odwracając się do Piotra. - Przeszkadzasz mi, bo nie myślisz po Bożemu, ale tylko po ludzku.",
      "Potem zwrócił się do uczniów: - Kto chce Mnie naśladować, niech zrezygnuje z siebie, weźmie swój krzyż i idzie za Mną.",
      "Bo kto chce wygrać życie, przegra je. Ale kto przegra życie ze względu na Mnie, wygra je.",
      "Co z tego, że ktoś zdobędzie cały świat, a przegra duszę? Bo co można dać w zamian za swoją duszę?",
      "Syn Człowieczy powróci bowiem kiedyś z aniołami, otoczony chwałą Ojca, i osądzi każdego na podstawie jego czynów.",
      "Zapewniam jednak: Niektórzy z was, tu obecnych, nie umrą, aż zobaczą Syna Człowieczego w Jego królestwie."
    ],
    [
      "Sześć dni później Jezus wziął ze sobą Piotra, Jakuba i jego brata Jana na szczyt samotnej góry.",
      "I na ich oczach przemienił się: Jego twarz zajaśniała jak słońce, a szaty stały się olśniewająco białe.",
      "Ukazał się też Mojżesz i Eliasz i rozmawiali z Nim.",
      "- Panie, jak to dobrze, że tu jesteśmy! - wykrzyknął Piotr do Jezusa. - Jeśli chcesz, zbuduję trzy szałasy: dla Ciebie, dla Mojżesza i dla Eliasza.",
      "Ale zanim skończył mówić, otoczył ich jasny obłok, z którego rozległ się głos: - Oto mój ukochany Syn, moja największa radość. Bądźcie Mu posłuszni.",
      "Słysząc to, uczniowie z wielkim lękiem padli na twarz.",
      "Jezus podszedł do nich, dotknął i powiedział: - Wstańcie, nie bójcie się!",
      "A gdy podnieśli wzrok, nie widzieli już nikogo, tylko samego Jezusa.",
      "Schodząc z góry, powiedział im: - Nikomu nie mówcie o tym, co widzieliście - do czasu, gdy Syn Człowieczy zmartwychwstanie.",
      "- To dlaczego nauczyciele Pisma twierdzą - zaczęli się dopytywać uczniowie - że przed przyjściem Mesjasza musi pojawić się Eliasz?",
      "- Mają rację - odparł Jezus. - Eliasz musi przyjść i wszystko przygotować.",
      "Ale uwierzcie: On już przyszedł, ale go nie rozpoznali i potraktowali, jak chcieli. Również i Syna Człowieczego czeka cierpienie z ich rąk.",
      "Wtedy uczniowie pojęli, że Jezus miał na myśli Jana Chrzciciela.",
      "Gdy zeszli z góry, z czekającego już tłumu podszedł do Jezusa jakiś mężczyzna i padł na kolana.",
      "- Panie, zlituj się nad moim synem - powiedział. - Cierpi na epilepsję i bardzo się męczy. Często wpada w ogień lub w wodę.",
      "Przyprowadziłem go do Twoich uczniów, ale nie mogli mu pomóc.",
      "- O, niewierni i uparci ludzie! - odpowiedział Jezus. - Jak długo jeszcze będę was znosił? Przyprowadźcie tu chłopca.",
      "I zgromił demona, a ten opuścił chłopca, który w tej samej chwili odzyskał zdrowie.",
      "Potem, na osobności, uczniowie pytali Jezusa: - Dlaczego my nie mogliśmy przepędzić tego demona?",
      "- Z powodu mizernego zaufania! - odrzekł Jezus. - Zapewniam was: Gdybyście mieli wiarę choćby jak ziarnko gorczycy, moglibyście rozkazać tej górze: \"Przesuń się gdzieś indziej!\" i zrobiłaby to. Nie byłoby dla was rzeczy niemożliwych.",
      "Ten zaś rodzaj złych duchów wyrzuca się tylko modlitwą i postem.",
      "Pewnego dnia, gdy przebywali jeszcze w Galilei, Jezus powiedział: - Syn Człowieczy zostanie wydany w ręce ludzi,",
      "którzy Go zabiją, lecz trzeciego dnia zmartwychwstanie. Słowa te napełniły uczniów wielkim smutkiem.",
      "Gdy przybyli do Kafarnaum, podeszli do Piotra poborcy podatku świątynnego i zapytali: - Czy wasz mistrz nie płaci dwóch drachm podatku?",
      "- Oczywiście, że płaci! - odparł Piotr. Gdy wszedł do domu, Jezus ubiegł jego pytanie: - Jak sądzisz, Piotrze, od kogo królowie ściągają daniny: od własnych obywateli czy od obcych?",
      "- Od obcych - odparł Piotr. - A zatem obywatele są od tego zwolnieni! - rzekł Jezus.",
      "- Lecz by się im nie narazić, idź nad jezioro i zarzuć wędkę. W pysku pierwszej złapanej ryby znajdziesz monetę czterodrachmową. Weź ją i zapłać podatek za nas obu."
    ],
    [
      "W tym samym czasie uczniowie zwrócili się do Jezusa z pytaniem: - Kto z nas jest najważniejszy w królestwie niebios?",
      "Jezus zawołał jakieś dziecko, postawił je pośrodku",
      "i powiedział: - Zapewniam was: Jeśli nie zaczniecie myśleć inaczej i nie staniecie jak dzieci, nie wejdziecie do królestwa niebios.",
      "Bo w nim największy będzie ten, kto stanie się pokorny jak to dziecko.",
      "A kto przyjmuje takie dziecko dlatego, że należy do Mnie, Mnie samego przyjmuje.",
      "Lecz gdyby ktoś doprowadził do upadku jednego z tych najmniejszych, którzy mi ufają, lepiej by było, aby wcześniej uwiązano mu kamień młyński u szyi i wrzucono w głębie morza.",
      "Biada światu z powodu zgorszenia. Musi ono nadejść, ale biada człowiekowi, który innych kusi do grzechu.",
      "Jeśli więc twoja własna ręka albo noga skłania cię do grzechu, odetnij ją i wyrzuć! Lepiej ułomnym wejść do nieba, niż mając obie ręce i nogi znaleźć się w piekle.",
      "A jeśli twoje oko skłania cię do grzechu, wyłup je i wyrzuć! Lepiej z jednym okiem wejść do nieba niż z dwojgiem wpaść w ogień piekielny.",
      "Strzeżcie się pogardzania nawet najmniejszymi! Wiedzcie, że ich aniołowie stoją w niebie w pobliżu mego Ojca.",
      "Albowiem Syn Człowieczy przyszedł ocalić to, co zginęło.",
      "Zastanówcie się! Jeśli ktoś ma sto owiec i zgubi mu się jedna... Czy nie zostawia pozostałych dziewięćdziesięciu dziewięciu i nie wyrusza szukać zagubionej?",
      "A gdy ją znajdzie, to zapewniam was: Cieszy się tą jedną bardziej niż dziewięćdziesięcioma dziewięcioma, które nie zginęły!",
      "Podobnie Ojciec wasz w niebie nie chce, aby zginął choć jeden z tych najmniejszych.",
      "Gdy inny wierzący zgrzeszy przeciwko tobie, idź do niego i w cztery oczy upomnij. Jeśli cię posłucha, odzyskałeś go!",
      "A jeśli cię nie posłucha, weź ze sobą jeszcze jednego lub dwóch świadków, aby mogli poświadczyć sprawę.",
      "Jeśli również ich nie posłucha, przedstaw sprawę wspólnocie. A jeżeli nie usłucha nawet wspólnoty, traktuj go jak niewierzącego.",
      "Zapewniam was: Cokolwiek postanowicie na ziemi, będzie postanowione w niebie, i cokolwiek rozstrzygniecie na ziemi, i w niebie zostanie rozstrzygnięte.",
      "Jeszcze raz was zapewniam: Jeśli dwaj z was, tu na ziemi, jednomyślnie o coś poproszą, mój Ojciec w niebie spełni ich prośbę.",
      "Bo gdzie zbierze się dwóch albo trzech w moim imieniu, i ja jestem wśród nich.",
      "Wtedy zapytał Go Piotr: - Panie, ile razy mam wybaczyć bratu, jeśli w czymś zawini? Czy aż siedem razy?",
      "- Nie mówię, że siedem, lecz siedemdziesiąt razy po siedem! - odparł Jezus.",
      "- Bo królestwo niebios można porównać do króla, który postanowił rozliczyć się ze sługami.",
      "W trakcie kontroli przyprowadzono do niego dłużnika, winnego mu sto milionów.",
      "A ponieważ nie był w stanie oddać długu, król kazał go sprzedać w niewolę razem z żoną, dziećmi i wszystkim, co posiadał.",
      "Lecz on padł na twarz przed królem i błagał: \"Panie, okaż mi trochę cierpliwości, a wszystko spłacę!\"",
      "Wówczas król ulitował się nad sługą, umorzył mu cały dług i puścił wolno.",
      "On zaś po drodze odszukał współpracownika, który był mu winien trzymiesięczną pensję. Chwycił go za gardło i syknął: \"Oddaj, coś winien!\"",
      "Współpracownik upadł przed nim i błagał: \"Okaż mi trochę cierpliwości, a spłacę dług!\"",
      "Ale ten nie chciał czekać. Kazał go wtrącić do więzienia aż do czasu spłacenia długu.",
      "Zobaczyli to koledzy owego biedaka i bardzo się zmartwili. Poszli do króla i zdali mu ze wszystkiego relację.",
      "Król wezwał do siebie pierwszego sługę i powiedział: \"Ty łajdaku! Umorzyłem ci cały dług, bo mnie błagałeś.",
      "Czy więc i ty nie mogłeś ulitować się nad twoim dłużnikiem - jak ja nad tobą?\"",
      "I rozgniewany wtrącił go do lochu, gdzie miał pozostać tak długo, aż spłaci wszystko, co był winien.",
      "Tak właśnie mój Ojciec w niebie postąpi z wami, jeśli z całego serca nie będziecie przebaczać swym braciom."
    ],
    [
      "Po tym nauczaniu Jezus opuścił Galileę i skierował się do Judei na tereny leżące po drugiej stronie Jordanu.",
      "Podążały za Nim tłumy, a On uzdrawiał chorych.",
      "Zjawiło się także kilku faryzeuszy i postawili Mu pytanie, chcąc Go sprowokować: - Czy wolno rozwieść się z żoną z dowolnego powodu?",
      "- Czyżbyście nie czytali w Piśmie: \"Stworzył ich Bóg jako mężczyznę i kobietę\"? - odpowiedział.",
      "- To Bóg również powiedział: \"Dlatego mężczyzna opuszcza ojca i matkę i łączy się z żoną, tak że ci dwoje stają się jednym ciałem\".",
      "Nie są więc już dwojgiem, lecz jednym ciałem. Skoro Bóg coś złączył, to człowiek niech tego nie rozdziela.",
      "- Dlaczego więc Mojżesz nakazał dać żonie list rozwodowy i oddalić ją? - kontynuowali.",
      "- Mojżesz pozwolił wam oddalać żony tylko z powodu waszych zatwardziałych serc - odparł Jezus. - Ale tak nie było na początku.",
      "Dlatego mówię wam: Kto porzuca żonę - z innego powodu niż jej niewierność - i żeni się z inną, popełnia cudzołóstwo.",
      "Na to uczniowie rzekli do Jezusa: - Jeśli sprawa wygląda aż tak poważnie, to nie warto się żenić!",
      "- Nie wszyscy pozostają samotni - rzekł Jezus - tylko ci, którym jest to dane.",
      "Niektórzy bowiem są samotni, bo od urodzenia są niezdolni do małżeństwa. Inni pozostają samotni, bo ludzie uczynili ich niezdolnymi do tego. A jeszcze inni decydują się żyć samotnie ze względu na królestwo niebios. Kto potrafi, niech to pojmie.",
      "Przyprowadzano też do Jezusa dzieci, aby je pobłogosławił i modlił się za nie. Uczniowie narzekali jednak na tych, którzy to robili.",
      "Ale Jezus powiedział: - Pozwalajcie dzieciom przychodzić do Mnie, nie zabraniajcie im tego. Bo do takich jak one należy królestwo niebios.",
      "Po czym pobłogosławił je i ruszył dalej.",
      "Pewnego dnia podszedł do Jezusa jakiś człowiek i zapytał: - Nauczycielu, co dobrego mam uczynić, aby otrzymać życie wieczne?",
      "- Dlaczego akurat Mnie pytasz o dobro? Jest tylko jeden Ktoś, kto jest dobry. A skoro już chcesz otrzymać życie wieczne, wypełniaj przykazania.",
      "- Ale które? - zapytał rozmówca. - Nie zabijaj, nie cudzołóż, nie kradnij, nie kłam - odrzekł Jezus.",
      "- Szanuj rodziców i kochaj bliźniego jak samego siebie!",
      "- Przestrzegam ich wszystkich - odparł młody człowiek. - Czego jeszcze mi brakuje?",
      "- Jeśli chcesz być doskonały - rzekł Jezus - idź, sprzedaj swój majątek, a pieniądze rozdaj ubogim. To zapewni ci skarb w niebie. Potem wróć i naśladuj Mnie.",
      "Na takie słowa młodzieniec odszedł ze smutkiem. Miał bowiem duży majątek.",
      "Jezus rzekł wtedy do uczniów: - Zapewniam was, że człowiek bogaty z trudem wejdzie do królestwa niebios.",
      "Prędzej wielbłąd przejdzie przez dziurkę w igle, niż bogaty dostanie się do królestwa Bożego!",
      "Ta uwaga poważnie zastanowiła uczniów: - Więc kto może być zbawiony? - pytali.",
      "Jezus spojrzał na nich uważnie i rzekł: - To przekracza ludzkie możliwości, ale dla Boga wszystko jest możliwe.",
      "- My zostawiliśmy wszystko i poszliśmy za Tobą - odezwał się Piotr. - Co więc z nami będzie?",
      "- Zapewniam was: Gdy podczas odnowienia wszystkiego Syn Człowieczy zasiądzie na tronie chwały, wy, moi uczniowie, zasiądziecie na dwunastu tronach, by sądzić dwanaście rodów Izraela.",
      "A każdy, kto pozostawi dom, braci, siostry, ojca, matkę, żonę, dzieci albo posiadłości - ze względu na Mnie - otrzyma w zamian sto razy tyle i odziedziczy jeszcze życie wieczne.",
      "Wielu jednak uważanych za ważnych, będzie na szarym końcu, a ci nieważni - będą pierwsi."
    ],
    [
      "Królestwo niebios jest bowiem podobne do właściciela, który o świcie wyszedł z domu, by zatrudnić ludzi do pracy w winnicy.",
      "Uzgodnił z nimi dniówkę - jednego denara - i wysłał do winnicy.",
      "Gdy wyszedł o dziewiątej, zobaczył na rynku innych ludzi bez pracy.",
      "\"Idźcie pracować w mojej winnicy\", powiedział. \"Uczciwie wam zapłacę\".",
      "Poszli więc pracować. Właściciel zrobił to samo koło dwunastej i trzeciej po południu.",
      "Gdy wychodził koło piątej, spotkał kolejnych ludzi i zapytał: \"Czemu staliście tu bezczynnie cały dzień?\"",
      "\"Ponieważ nikt nas nie zatrudnił\", - odparli. \"No to idźcie szybko do mojej winnicy!\"",
      "Wieczorem właściciel powiedział zarządcy winnicy: \"Zwołaj robotników i wypłać im należność - zaczynając od tych ostatnich, a kończąc na pierwszych\".",
      "Podeszli więc ci, którzy przyszli o piątej, i dostali denara.",
      "Gdy przyszła kolej na pierwszych zatrudnionych, spodziewali się, że dostaną więcej. Ale też otrzymali po denarze.",
      "Wzięli pieniądze, ale robili właścicielowi wymówki: \"Jak to?",
      "Ci ostatni pracowali tylko godzinę, a zrównałeś ich z nami. A w trudzie znosiliśmy upał całego dnia\".",
      "\"Przyjacielu, przecież cię nie skrzywdziłem\",- zwrócił się do jednego z nich właściciel. \"Czy nie umówiliśmy się na denara za dniówkę?",
      "Weź więc, co twoje, i odejdź! Mam ochotę dać temu ostatniemu tyle, co tobie.",
      "Czyż nie mam prawa zrobić ze swoimi pieniędzmi to, co chcę? Nie podoba ci się, że jestem dobry?\"",
      "W taki to sposób ostatni będą pierwszymi, a pierwsi ostatnimi.",
      "W drodze do Jerozolimy Jezus wziął na bok dwunastu uczniów i powiedział:",
      "- Idziemy do Jerozolimy. Tam Syn Człowieczy zostanie wydany kapłanom i nauczycielom Pisma, którzy skażą Go na śmierć.",
      "Potem przekażą Go poganom. Ci Go znieważą, ubiczują i ukrzyżują. Ale trzeciego dnia zmartwychwstanie.",
      "Wtedy podeszła do Jezusa żona Zebedeusza z synami (Jakubem i Janem). Pokłoniła się i powiedziała, że ma prośbę.",
      "- Czego pragniesz? - zapytał. - Pozwól, by moi synowie zasiedli w Twoim królestwie tuż obok Ciebie - po prawej i lewej stronie.",
      "- Nie wiecie, o co prosicie! - odrzekł Jezus. - Czy jesteście gotowi wypić mój kielich cierpienia? - Tak - odpowiedzieli bracia.",
      "- Rzeczywiście, ten kielich wypijecie - powiedział. - Ale nie ja decyduję, kto zasiądzie obok Mnie. Mój Ojciec już dla kogoś przeznaczył te miejsca.",
      "Gdy pozostałych dziesięciu uczniów dowiedziało się o tej prośbie, oburzyli się na braci.",
      "Jezus zawołał wszystkich do siebie i rzekł: - Dobrze wiecie, że królowie rządzą swoimi narodami przy pomocy siły, a zwierzchnicy dają odczuć swą władzę podwładnym.",
      "Lecz nie tak będzie wśród was! Kto z was chciałby przewodzić, niech będzie waszym sługą.",
      "A kto chciałby być pierwszy, niech będzie jak niewolnik.",
      "Bo Syn Człowieczy nie przyszedł po to, by Mu usługiwano, lecz by służyć i oddać życie jako okup za wielu ludzi.",
      "Gdy opuszczali Jerycho, za Jezusem ciągnęły już tłumy.",
      "Przy drodze siedzieli dwaj niewidomi. Gdy usłyszeli, że zbliża się Jezus, zaczęli wołać: - Synu Dawida, zlituj się nad nami!",
      "Ludzie z tłumu uciszali ich, ale oni wołali jeszcze głośniej: - Zlituj się nad nami, Panie, synu Dawida!",
      "Jezus przystanął, zawołał ich i zapytał: - Co mogę dla was zrobić? -",
      "Panie, chcemy odzyskać wzrok! - prosili.",
      "Zdjęty współczuciem Jezus dotknął ich oczu. Natychmiast odzyskali wzrok i poszli za Nim."
    ],
    [
      "Zbliżali się do Jerozolimy. Byli już w Betfage na Górze Oliwnej, gdy Jezus wysłał przed sobą dwóch uczniów.",
      "- Idźcie do najbliższej wsi - rzekł. - Tam zobaczycie uwiązaną oślicę, a przy niej osiołka. Odwiążcie je i przyprowadźcie do Mnie.",
      "Gdyby ktoś zwrócił na to uwagę, powiedzcie po prostu: \"Pan ich potrzebuje i zaraz odprowadzi\".",
      "W ten sposób miały się spełnić słowa proroka:",
      "\"Powiedzcie córce Syjonu: Oto twój król do ciebie przybywa, pokornie jadący na ośle, na osiołku - źrebięciu oślicy!\"",
      "Uczniowie poszli i zrobili tak, jak im Jezus powiedział.",
      "Przyprowadzili zwierzęta, okryli je własnymi szatami, po czym Jezus na nie wsiadł.",
      "Ludzie z tłumu rzucali przed Nim na ziemię swoje płaszcze, inni obcinali gałązki z drzew i słali je na drodze.",
      "A cały tłum przed Nim i wokół Niego wołał: - Chwała Synowi Dawida! Błogosławiony Ten, który przychodzi w imieniu samego Pana! Chwała Mu na wysokościach!",
      "Gdy wjechał do Jerozolimy, całe miasto było już poruszone. - Kto to taki? - pytali jedni.",
      "- To Jezus, prorok z Nazaretu w Galilei - odpowiadali drudzy.",
      "Jezus zaś wszedł do świątyni i powyganiał stamtąd wszystkich handlarzy. Powywracał stoły wymieniających pieniądze oraz stragany sprzedawców gołębi.",
      "- Pismo mówi: \"Mój dom będzie domem modlitwy\" - zawołał - a wy zamieniliście go w melinę przestępców!",
      "Podchodzili do Niego w świątyni niewidomi i kalecy, a On ich uzdrawiał.",
      "Lecz gdy kapłani oraz nauczyciele Pisma zobaczyli te cuda i usłyszeli dzieci wykrzykujące: \"Chwała Synowi Dawida!\" - oburzyli się ogromnie. - Czy słyszysz, co oni wykrzykują? - pytali.",
      "- Słyszę - odrzekł Jezus. - A czy nie czytaliście nigdy w Piśmie słów: \"Z ust dzieci i niemowląt wydobyłeś dla siebie chwałę\"?",
      "Po czym odszedł i wyszedł z miasta do Betanii, gdzie zatrzymał się na nocleg.",
      "Rano, wracając do miasta, Jezus poczuł głód.",
      "Zauważył przy drodze drzewo figowe. Podszedł więc, ale nie znalazł nic oprócz liści. Wtedy rzekł do drzewa: - Już nigdy więcej nie przyniesiesz owocu! I drzewo od razu uschło.",
      "Uczniowie zdumieli się tym: - Tak szybko uschło? - mówili.",
      "- Zapewniam was: Jeśli ufacie bez żadnych wątpliwości, to nie tylko z drzewem figowym tak zrobicie. Możecie nawet powiedzieć to tej góry: \"Unieś się i rzuć w morze!\" - a uczyni to.",
      "O cokolwiek poprosicie z wiarą, to otrzymacie.",
      "Gdy Jezus ponownie znalazł się w świątyni i nauczał, kapłani i przywódcy zapytali Go: - Jakim prawem to czynisz? Kto dał ci taką władzę?",
      "- Odpowiem wam, jakim prawem to robię - rzekł - jeśli i wy odpowiecie na moje pytanie:",
      "Czy chrzest Jana Chrzciciela pochodził z nieba, czy był ludzkim wymysłem? Naradzali się nad odpowiedzią i rozważali: - Jeśli powiemy, że od Boga, to zapyta nas: Dlaczego mu nie uwierzyliśmy?",
      "A jeżeli powiemy, że jest ludzkim wymysłem, to bójmy się tłumów, bo wszyscy uważają Jana za proroka.",
      "W końcu więc rzekli: - Nie wiemy! - To i ja wam nie powiem, jakim prawem to robię - skwitował Jezus.",
      "- Ale pozwólcie, że coś opowiem. Pewien człowiek miał dwóch synów. Udał się do jednego i poprosił: \"Synu, idź dziś do pracy w winnicy\".",
      "\"Nie chce mi się\" - rzekł syn, ale później żałował tego i poszedł.",
      "Poszedł więc ojciec do drugiego syna i poprosił o to samo. Ten odpowiedział: \"Oczywiście, ojcze\", ale nie poszedł.",
      "- Który z nich był posłuszny ojcu? - Ten pierwszy - odpowiedzieli. - Zapewniam was, że pogardzani poborcy podatkowi i prostytutki prędzej niż wy wejdą do królestwa Bożego - podsumował Jezus.",
      "- Oto Jan Chrzciciel nawoływał do sprawiedliwego życia, ale mu nie uwierzyliście. Natomiast pogardzani poborcy podatkowi i prostytutki uwierzyli. A wy, choć to widzieliście, nie chcieliście się opamiętać i uwierzyć.",
      "Posłuchajcie jeszcze jednego przykładu: Pewien właściciel założył winnicę. Ogrodził ją, zbudował tłocznię i wieżę strażniczą, po czym wydzierżawił ją rolnikom A sam wyjechał.",
      "Gdy przyszedł czas zbiorów, przysłał pełnomocników, aby odebrali jego część plonów.",
      "Lecz rolnicy rzucili się na nich: jednego pobili, drugiego zabili, a innego obrzucili kamieniami.",
      "Właściciel wysłał więc innych pełnomocników, jeszcze większą grupę. Lecz rolnicy to samo z nimi zrobili.",
      "W końcu posłał do nich swego syna: \"Chyba jego uszanują?\" - pomyślał sobie.",
      "Lecz rolnicy, widząc nadchodzącego syna, powiedzieli sobie: \"Oto spadkobierca. Zabijmy go i zagarnijmy wszystko\".",
      "Wywlekli go poza winnicę i zabili.",
      "- Jak myślicie, co zrobi właściciel z rolnikami, gdy powróci?",
      "- Wytraci tych nikczemników, a winnicę wydzierżawi innym, którzy będą się z nim rozliczać na czas - odpowiedzieli.",
      "- Czy nigdy nie czytaliście w Piśmie: \"Kamień, odrzucony przez budowniczych, stał się kamieniem węgielnym. Sam Pan to sprawił i jest to niezwykłe w naszych oczach\"? - odparł Jezus.",
      "- Dlatego oświadczam wam, że królestwo Boże zostanie wam odebrane, a przekazane ludziom, którzy wydają owoc.",
      "Kto się potknie o ten kamień, roztrzaska się; a na kogo on spadnie, zetrze go na proch.",
      "Kapłani i faryzeusze zorientowali się, że te przykłady mówią o nich.",
      "Postanowili uwięzić Jezusa, ale bali się tłumu, który uważał Go za proroka."
    ],
    [
      "Kontynuując, Jezus przedstawił jeszcze kilka porównań:",
      "- Królestwo niebios jest podobne do króla, który wyprawił synowi wesele.",
      "Posłał służących, by powiadomili zaproszonych, ale ci nie chcieli przyjść.",
      "Wysłał więc innych z prośbą: \"Powiedzcie zaproszonym: Uczta gotowa, mięso na rożnach - wszystko przygotowane! Przybywajcie na wesele!\"",
      "Ale goście zlekceważyli zaproszenie: jeden poszedł na pole, inny - do swojego sklepu.",
      "A niektórzy nawet zelżyli posłańców i... zabili.",
      "Król wpadł w gniew: wysłał wojsko, wytracił zabójców i spalił ich miasto.",
      "Potem rzekł sługom: \"Uczta weselna została przygotowana, ale zaproszeni okazali się jej niegodni.",
      "Wyjdźcie więc na ulice i zaproście na wesele wszystkich, których spotkacie\".",
      "Poszli więc i przyprowadzili z ulic wszystkich napotkanych ludzi: i złych, i dobrych. W ten sposób sala biesiadna zapełniła się gośćmi.",
      "Gdy król wszedł, aby ich zobaczyć, zauważył człowieka, który nie miał na sobie szaty weselnej.",
      "\"Przyjacielu\" - zwrócił się do niego - \"jak się tu znalazłeś, nie mając weselnej szaty?\" Ale ten milczał.",
      "Wówczas król rozkazał sługom: \"Zwiążcie mu ręce i nogi i wyrzućcie w ciemności, gdzie panuje rozpacz i lament\".",
      "Wielu jest bowiem powołanych, lecz mało wybranych.",
      "Tymczasem faryzeusze naradzali się, jak zastawić na Jezusa pułapkę i przyłapać Go na niefortunnej wypowiedzi.",
      "Wysłali więc swoich ludzi oraz zwolenników Heroda z takim pytaniem: - Nauczycielu, znamy twoją uczciwość i wiemy, że nauczasz Bożej prawdy bez chęci przypodobania się komukolwiek.",
      "Jak uważasz: Czy należy płacić podatki cezarowi, czy nie?",
      "Jezus przejrzał ich niecne intencje i powiedział: - Obłudnicy! Chcecie Mnie pogrążyć?!",
      "Pokażcie mi monetę. Podali Mu denara.",
      "- Czyj wizerunek i podpis tu wytłoczono? - zapytał.",
      "- Cezara - odpowiedzieli. - Oddawajcie więc cezarowi to, co jego, a Bogu - co należy do Boga!",
      "Ta odpowiedź zdumiała ich tak bardzo, że zaraz stamtąd odeszli.",
      "Jeszcze tego samego dnia przyszli do Jezusa saduceusze, którzy twierdzą, że nie ma zmartwychwstania. Zapytali Go:",
      "- Nauczycielu, Mojżesz powiedział: Jeśli ktoś umrze bezdzietnie, to brat zmarłego ożeni się z wdową i da potomka zmarłemu.",
      "Otóż żyło kiedyś siedmiu braci. Pierwszy ożenił się, lecz umarł bezdzietnie. Wdowa została żoną młodszego brata.",
      "I tak było z drugim, trzecim i resztą braci.",
      "Wreszcie zmarła i ta kobieta.",
      "Czyją więc żoną będzie po zmartwychwstaniu? Należała przecież do wszystkich siedmiu!",
      "- Błędnie rozumujecie, bo nie znacie Pisma ani Bożej mocy - odrzekł Jezus.",
      "- Po zmartwychwstaniu nie będzie już małżeństw. Wszyscy będą jak aniołowie w niebiosach.",
      "Jeśli zaś chodzi o zmartwychwstanie, to nie czytaliście tego, co sam Bóg o tym powiedział?",
      "\"Jestem Bogiem Abrahama, Bogiem Izaaka i Bogiem Jakuba\". Bóg nie jest Bogiem umarłych, lecz żywych.",
      "Zgromadzeni, słysząc Jego odpowiedź, nie mogli wyjść z podziwu.",
      "Faryzeusze dowiedzieli się, że Jezus zamknął usta saduceuszom. Przyszli tam",
      "i jeden z nich, znawca Prawa, zadał Mu podchwytliwe pytanie:",
      "- Nauczycielu, które z przykazań jest najważniejsze?",
      "- \"Będziesz miłował Pana, Boga swego, całym sercem, duszą i umysłem\" - odparł Jezus.",
      "- To jest pierwsze i najważniejsze przykazanie.",
      "Drugie jest podobne: \"Miłuj bliźniego jak samego siebie\".",
      "Na tych dwóch przykazaniach opiera się całe Prawo i księgi proroków.",
      "Następnie sam zapytał otaczających Go faryzeuszy:",
      "- Co sądzicie o Mesjaszu? Czyim jest synem? - Synem Dawida - odrzekli.",
      "- To dlaczego Dawid z natchnienia Ducha nazywa Go Panem? - zapytał Jezus. - Powiedział przecież:",
      "\"Rzekł Pan memu Panu: Zasiądź po mojej prawej stronie, dopóki nie złożę u Twych stóp Twoich nieprzyjaciół\".",
      "Jeśli więc Dawid nazwał Go Panem, jakże może On być jego synem?",
      "Nikt nie potrafił Mu na to odpowiedzieć. Dlatego też nikt już więcej nie śmiał Go o nic pytać."
    ],
    [
      "Wówczas Jezus zwrócił się do tłumu i do swoich uczniów:",
      "- Nauczyciele Pisma i faryzeusze zajęli miejsce samego Mojżesza.",
      "Dlatego postępujcie zgodnie z ich nauką, lecz nie bierzcie z nich przykładu. Bo nauczają, ale sami tego nie przestrzegają.",
      "Wymyślają bowiem niewykonalne obowiązki i narzucają je innym, a palcem nie kiwną, by im pomóc.",
      "To, co robią, robią tylko na pokaz. Starają się pobożnie wyglądać, zakładają na ramiona szkatułki z tekstami modlitw i przedłużają frędzle u szat.",
      "Ubóstwiają zaszczytne miejsca na przyjęciach i w synagogach.",
      "Rozkoszują się, gdy ktoś ich publicznie pozdrawia i tytułuje \"rabbi\".",
      "Lecz wy nie pozwalajcie, by was tak nazywano. Macie tylko jednego Nauczyciela, a wy jako bracia, jesteście sobie równi.",
      "I do nikogo na ziemi nie zwracajcie się \"ojcze\", bo tylko jednego macie Ojca w niebie.",
      "Nie pozwalajcie się nazywać \"mistrzami\", gdyż jednego tylko macie Mistrza - Mesjasza.",
      "Dlatego największy z was niech będzie waszym sługą.",
      "Kto sam siebie wywyższa, zostanie poniżony. A kto się uniża, zostanie wywyższony.",
      "Marny wasz los, obłudni nauczyciele Pisma i faryzeusze, bo zamykacie ludziom dostęp do królestwa niebios! Sami nie wchodzicie i innym nie pozwalacie wejść.",
      "-",
      "Oj, marny wasz los, obłudnicy! Cały świat obchodzicie, by nawrócić jednego człowieka. A gdy już się tak stanie, robicie z niego syna piekła, dwa razy gorszego niż wy sami.",
      "Marny wasz los, ślepi przewodnicy! Mówicie: \"Kto przysięga na świątynię Bożą, do niczego nie jest zobowiązany. Ale kto składa przysięgę na złoto w świątyni, musi ją wypełnić\".",
      "Głupi ślepcy! Co jest ważniejsze: złoto czy świątynia, która złoto uświęca?",
      "Twierdzicie też: \"Przysięga na ołtarz do niczego nie zobowiązuje. Ale przysięga na dar na ołtarzu jest wiążąca\".",
      "Ślepcy! Co jest ważniejsze; dar czy ołtarz, który go uświęca?",
      "Kto przysięga \"na ołtarz\", przysięga na to wszystko, co się na nim znajduje.",
      "A kto przysięga \"na świątynię\", przysięga na nią i na Boga, który w niej mieszka.",
      "Ten zaś, kto przysięga \"na niebiosa\", przysięga na tron Boży i na Tego, który na nim zasiada.",
      "Marny wasz los, obłudni nauczyciele Pisma i faryzeusze! Oddajecie Bogu dziesięcinę z drobiazgów, lecz pomijacie to, co w Prawie najważniejsze: sprawiedliwość, miłosierdzie i wiarę. A i jednego, i drugiego nie należy zaniedbywać.",
      "Ślepi przewodnicy! Odcedzacie komara, a połykacie wielbłąda.",
      "Marny wasz los, obłudni nauczyciele Pisma i faryzeusze! Dokładnie oczyszczacie naczynia z zewnątrz, lecz wewnątrz są one przepełnione waszym zdzierstwem i popędliwością.",
      "Ślepy faryzeuszu! Oczyść najpierw wnętrze kubka, to i na zewnętrz będzie czysty.",
      "Marny wasz los, obłudni nauczyciele Pisma i faryzeusze! Przypominacie odnowione grobowce - z zewnątrz piękne, a w środku pełne martwych szczątków i zepsucia.",
      "Robicie przed ludźmi wrażenie świętych, lecz w środku jesteście pełni obłudy i plugastwa.",
      "Marny wasz los, obłudni nauczyciele Pisma i faryzeusze! Wznosicie pomniki prorokom i zdobicie grobowce Bożych mężów.",
      "Mówicie: \"Gdybyśmy my żyli w czasach naszych przodków, nie mordowalibyśmy proroków tak jak oni\".",
      "W ten sposób przyznajecie, że jesteście potomkami morderców.",
      "Dopełnijcie więc miary ich występków.",
      "Wstrętne potomstwo żmij! Jak chcecie uniknąć kary piekła?",
      "Oto wyślę do was proroków, mędrców i nauczycieli. A wy jednych zabijecie, krzyżując ich, innych ubiczujecie w swoich synagogach i będziecie prześladować po miastach.",
      "Spadnie na was wina za krew wszystkich pomordowanych mężów Bożych, począwszy od sprawiedliwego Abla aż po Zachariasza, syna Barachiasza, którego zabiliście między ołtarzem a miejscem świętym.",
      "Zapewniam was: Wszystko to spadnie na głowy tego pokolenia.",
      "O Jerozolimo, Jerozolimo! Zabijasz proroków i kamienujesz moich posłańców! Ileż to razy chciałem przygarnąć twoje dzieci, tak jak kura pod skrzydłami chroni kurczęta. Ale nie pozwoliłaś!",
      "Zbliża się czas, w którym twój dom opustoszeje.",
      "Zapewniam was: Nie zobaczycie Mnie do chwili, gdy zawołacie: \"Błogosławiony, który przychodzi w imieniu samego Pana!\""
    ],
    [
      "Gdy Jezus opuszczał świątynię, uczniowie chcieli Mu pokazać różne jej zabudowania.",
      "On im odpowiedział: - Widzicie to wszystko? Zapewniam was: Nie zostanie z tego kamień na kamieniu!",
      "Później, gdy Jezus siedział na zboczu Góry Oliwnej, uczniowie podeszli do Niego dyskretnie i spytali: - Powiedz nam, kiedy to nastąpi i jakie znaki poprzedzą Twoje przyjście i koniec tego świata?",
      "- Uważajcie, żeby was ktoś nie oszukał! - odpowiedział Jezus.",
      "- Wielu bowiem przyjdzie, twierdząc: \"Ja jestem Mesjaszem\" i oszukają mnóstwo ludzi.",
      "Gdy usłyszycie o wybuchających wojnach i doniesienia z wojen, uważajcie i nie dajcie się zastraszyć. Tak ma być, ale to jeszcze nie jest sam koniec.",
      "Powstaną przeciw sobie narody i królestwa, a w wielu miejscach nastanie głód i trzęsienia ziemi.",
      "Lecz będzie to dopiero początek tragedii.",
      "Będą was torturować i zabijać, wszystkie narody was znienawidzą z mojego powodu.",
      "Wielu ponownie wpadnie w sidła grzechu, będą się nienawidzić i zdradzać.",
      "Pojawi się wielu fałszywych proroków, którzy zwiodą całe rzesze ludzi.",
      "Z powodu tak wielkiego zła oziębnie miłość wielu wierzących.",
      "Ale ten, kto wytrwa do końca, zostanie uratowany!",
      "A dobra nowina o królestwie Bożym będzie głoszona na całym świecie jako świadectwo dla wszystkich narodów. I wtedy nadejdzie koniec.",
      "Kiedy więc ujrzycie stojącą w miejscu świętym \"ohydę\", o której mówił prorok Daniel - kto to czyta, niech uważa -",
      "wtedy ci, którzy przebywają w Judei, niech uciekają w góry.",
      "Ktoś znajdzie się na tarasie domu, niech nie wchodzi do środka, aby się spakować.",
      "Kto będzie w polu, niech nie wraca do miejsca, gdzie położył ubranie.",
      "Straszny to będzie czas dla kobiet ciężarnych i matek karmiących!",
      "Módlcie się także, żeby wasza ucieczka nie wypadła zimą albo w szabat.",
      "Nastanie bowiem wielki ucisk jakiego od początku świata nie było i nie będzie.",
      "I gdyby ten okres nie został skrócony, nikt by się nie uratował. Lecz ze względu na wybranych czas ten zostanie skrócony.",
      "Jeśli ktoś wam wtedy powie: \"O! Mesjasz jest tu!\" albo \"Jest tam!\", nie wierzcie!",
      "Przyjdą bowiem fałszywi mesjasze i fałszywi prorocy, którzy będą czynić wielkie cuda, aby oszukać, jeśli się tylko uda, nawet wybranych przez Boga.",
      "Pamiętajcie więc, że was ostrzegałem.",
      "Jeśli więc ktoś wam powie: \"Mesjasz jest na pustyni\" - nie szukajcie Go tam. I nie wierzcie, gdy powiedzą: \"Tam się ukrywa!\"",
      "Jak bowiem błyskawica rozjaśnia niebo od wschodu do zachodu, tak wyraźne będzie przyjście Syna Człowieczego.",
      "Gdzie jest padlina, tam zbierają się i sępy. Rozpoznacie więc nadchodzący koniec.",
      "Zaraz po zakończeniu tego czasu ucisku będzie zaćmienie słońca, a księżyc straci swój blask. Gwiazdy będą spadać z nieba i zachwieje się cały porządek wszechświata.",
      "I wtedy pojawi się na niebie znak przyjścia Syna Człowieczego. Całą ludzkość ogarnie skrucha, bo wszyscy zobaczą, jak Syn Człowieczy przychodzi w obłokach, z wielką mocą i chwałą.",
      "Przy dźwięku potężnej trąby pośle On aniołów, którzy zgromadzą Jego wybranych z czterech stron świata i z najdalszych zakątków ziemi.",
      "Weźcie lekcję od drzewa figowego. Gdy miękną jego gałązki i pojawiają się listki, poznajecie, że lato jest tuż tuż.",
      "Gdy więc zobaczycie, że to wszystko się dzieje, bądźcie pewni, że jestem już blisko, u drzwi.",
      "Zapewniam was: Nie wymrze to pokolenie, a wszystko to się dokona.",
      "Przeminie niebo i ziemia, lecz moje słowa nie przeminą.",
      "Nikt jednak nie zna tego dnia ani godziny - ani aniołowie, ani nawet Syn, tylko Ojciec.",
      "Czas przybycia Syna Człowieczego będzie podobny do czasów Noego.",
      "Ludzie wtedy zwyczajnie jedli i pili, zawierali małżeństwa - aż do chwili, gdy Noe wszedł do arki.",
      "Nie wiedzieli, że to potop - ale porwał ich wszystkich. Tak samo będzie z powrotem Syna Człowieczego.",
      "Z dwóch ludzi, którzy będą pracować w polu, jeden zostanie wzięty, a drugi pozostanie.",
      "Z dwóch kobiet, krzątających się w domu, jedna zostanie wzięta, druga zaś pozostawiona.",
      "Bądźcie więc czujni, bo nie wiecie, którego dnia przyjdzie wasz Pan.",
      "Pomyślcie: Gdyby właściciel domu wiedział, o której okradnie go złodziej, byłby czujny i nie pozwoliłby mu się włamać.",
      "Podobnie i wy bądźcie czujni, bo nie wiecie, kiedy powróci Syn Człowieczy.",
      "Kim jest ten wierny i mądry sługa, któremu Pan powierzył opiekę nad swoimi sługami, by na czas o nich dbał?",
      "Szczęśliwy będzie sługa, którego pan zastanie przy wiernym wykonywaniu powierzonych mu obowiązków.",
      "Zapewniam was, że powierzy mu wszystko, co ma!",
      "Lecz jeśli sługa będzie zły i pomyśli sobie: \"Mój pan się spóźnia\",",
      "i zacznie wyżywać się nad podwładnymi, upijać i zabawiać,",
      "jego pan powróci w dniu, którego się zupełnie nie spodziewa.",
      "Ostro się z nim rozprawi i osądzi wraz z innymi obłudnikami. Tam będzie lament i rozpacz."
    ],
    [
      "Królestwo niebios można porównać do dziesięciu dziewcząt, które jako druhny wyszły z lampami na spotkanie pana młodego.",
      "Pięć z nich było głupich, a pięć mądrych.",
      "Głupie zabrały lampy, ale nie wzięły do nich zapasowej oliwy.",
      "Mądre zaś zabrały lampy i zapasową oliwę w naczyniach.",
      "Ponieważ pan młody się spóźniał, zdrzemnęły się wszystkie.",
      "Nagle o północy obudziło je wołanie: \"Nadchodzi pan młody! Wyjdźcie mu na spotkanie!\"",
      "Dziewczęta zerwały się i przygotowały lampy.",
      "Niemądre poprosiły: \"Dajcie nam trochę oliwy, bo nasze lampy gasną\".",
      "\"Wtedy i nam, i wam nie wystarczy. Idźcie lepiej sobie kupić\"- odpowiedziały mądre.",
      "Gdy tylko poszły to zrobić, przybył pan młody. Czuwające druhny weszły z nim na ucztę weselną - a drzwi zamknięto.",
      "Po pewnym czasie wróciły pozostałe dziewczęta i zaczęły wołać: \"Panie, otwórz nam!\"",
      "\"Niestety nie znam was, odejdźcie!\"",
      "Czuwajcie więc, bo nie znacie dnia ani godziny mojego powrotu.",
      "Królestwo niebios jest jak człowiek, który odjeżdżając w daleką podróż zwołał swoje sługi i powierzył im swój majątek.",
      "Jednemu wręczył pięć talentów srebra, drugiemu dwa, a trzeciemu jeden - każdemu zgodnie z jego możliwościami. I odjechał.",
      "Pierwszy zaczął obracać pięcioma talentami, tak że wkrótce osiągnął 100% zysku.",
      "Drugi również osiągnął zysk - w wysokości dwóch talentów.",
      "Natomiast ten z jednym talentem wykopał w ziemi dół i schował pieniądze.",
      "Po dłuższym czasie pan powrócił i chciał się z nimi rozliczyć.",
      "Wtedy sługa, któremu powierzył pięć talentów, przyniósł dodatkowe pięć i powiedział: \"Powierzyłeś mi piec talentów. Oto osiągnąłem zysk w wysokości pięciu następnych\".",
      "\"Bardzo dobrze! Jesteś dobrym i wiernym sługą. Okazałeś wierność w małej sprawie, powierzę ci bardziej odpowiedzialne zadanie. Ciesz się moją radością!\"",
      "Następnie przyszedł sługa, który otrzymał dwa talenty. \"Panie\" - powiedział - \"dałeś mi dwa talenty, oto podwoiłem tę sumę\".",
      "\"Bardzo dobrze\" - rzekł pan - \"jesteś dobrym i wiernym sługą. Wiernie rozporządzałeś tą małą kwotą, powierzę ci o wiele więcej\".",
      "Wreszcie przyszedł sługa, który otrzymał jeden talent i rzekł: \"Panie, wiedziałem, że jesteś człowiekiem surowym, że będziesz chciał mieć to, nad czym sam się nie trudziłeś.",
      "Bałem się ciebie, dlatego ukryłem pieniądze w ziemi. Oto one\".",
      "\"Ty próżniaku! Zły sługo!\"- odrzekł pan. - \"Wiedziałeś, że chcę mieć zysk z tego, nad czym sam nie pracowałem.",
      "Mogłeś moje pieniądze złożyć w banku, wtedy miałbym przynajmniej odsetki.",
      "Zabierzcie mu pieniądze i dajcie temu, który ma dziesięć talentów.",
      "Bo każdy kto przynosi zyski, otrzyma więcej i będzie opływał w dostatki. A temu, kto nie przynosi zysku, odbiorą i to, co jeszcze posiada.",
      "Wyrzućcie tego nieroba na zewnątrz, w ciemności! Tam będzie rozpacz i lament\".",
      "Gdy Syn Człowieczy przybędzie w chwale, wraz ze wszystkimi aniołami, zasiądzie na swym tronie pełnym chwały.",
      "Zgromadzą się przed Nim wszystkie narody, a On rozdzieli ludzi, tak jak pasterz rozdziela owce i kozły.",
      "Owce postawi z prawej strony, a kozły z lewej.",
      "Wówczas jako król powie do tych po prawej: \"Wejdźcie, błogosławieni mojego Ojca, do królestwa, które zostało dla was przygotowane, zanim jeszcze zaistniał świat.",
      "Bo gdy byłem głodny, nakarmiliście Mnie. Gdy byłem spragniony, daliście Mi pić. Gdy byłem w podróży, ugościliście Mnie.",
      "Gdy byłem nagi, daliście Mi ubranie, a gdy byłem chory i w więzieniu, odwiedzaliście Mnie\".",
      "\"Panie - zapytają sprawiedliwi - kiedy widzieliśmy Cię głodnego i nakarmiliśmy Cię? Kiedy daliśmy Ci pić, gdy byłeś spragniony?",
      "Albo kiedy ugościliśmy Cię podczas podróży lub ubraliśmy jako nagiego?",
      "Kiedy to było, gdy odwiedziliśmy Cię w czasie choroby lub w więzieniu?\"",
      "\"Zapewniam was\" - odpowie król - \"że cokolwiek zrobiliście jednemu z moich braci, choćby najmniejszemu, Mnie to uczyniliście\".",
      "Następnie król zwróci się do tych po lewej stronie: \"Przeklęci, idźcie w ogień wieczny, przygotowany dla diabła i jego aniołów.",
      "Gdy byłem głodny, nie nakarmiliście Mnie, gdy byłem spragniony, nie daliście Mi pić.",
      "Byłem w podróży, a odmówiliście Mi gościny, byłem nagi, a nie ubraliście Mnie; byłem chory i w więzieniu, a nie odwiedziliście Mnie\".",
      "\"Panie\" - powiedzą - \"kiedy widzieliśmy Cię głodnego, spragnionego, w podróży, nagiego, chorego albo w więzieniu, a nie okazaliśmy Ci pomocy?\"",
      "\"Zapewniam was\" - odpowie król - \"że gdy odmówiliście pomocy najmniejszemu z moich braci, Mnie jej pozbawiliście\".",
      "I pójdą oni na wieczne potępienie, zaś sprawiedliwi - do życia wiecznego."
    ],
    [
      "Po zakończeniu tego nauczania Jezus rzekł do uczniów:",
      "- Jak wiecie, za dwa dni rozpoczyna się Święto Paschy - czas, gdy Syn Człowieczy zostanie zdradzony i ukrzyżowany.",
      "Tymczasem na dziedzińcu rezydencji arcykapłana Kajfasza zebrali się kapłani oraz starszyzna.",
      "Postanowili podstępnie schwytać i zabić Jezusa.",
      "- Ale nie róbmy tego w czasie święta - mówili - żeby nie wywołać rozruchów wśród ludu.",
      "Jezus zaś zatrzymał się w Betanii, w domu Szymona Trędowatego.",
      "Wtedy właśnie przyszła kobieta z flakonikiem drogiego wonnego olejku i namaściła nim głowę Jezusa.",
      "-",
      "Uczniowie oburzyli się na ten widok: - Cóż to za marnotrawstwo! Przecież ten olejek można drogo sprzedać, pieniądze zaś rozdać ubogim.",
      "Jezus znał ich myśli. - Dlaczego ją krytykujecie? - zapytał. - Dla Mnie uczyniła coś dobrego.",
      "- Biedni będą wśród was zawsze, a Mnie już wkrótce zabraknie.",
      "Namaszczając Mnie tym olejkiem, przygotowała Mnie na pogrzeb.",
      "Zapewniam was: Gdziekolwiek na świecie będzie głoszona dobra nowina, wszędzie będzie się mówić o tym, co zrobiła - i będą o niej pamiętać.",
      "Tymczasem Judasz Iskariota, jeden z dwunastu apostołów, poszedł do kapłanów",
      "i zapytał: - Ile mi zapłacicie, jeśli wam wydam Jezusa? Dali mu trzydzieści srebrników.",
      "Od tej chwili Judasz szukał okazji, aby Go zdradzić.",
      "W pierwszym dniu święta - dniu Niekwaszonego Chleba - uczniowie zapytali Jezusa: - Gdzie mamy przygotować wieczerzę paschalną?",
      "- Idźcie do miasta - powiedział - do znanego nam człowieka i powiedzcie: \"Nasz Mistrz zawiadamia: Czas już nadchodzi. U ciebie chcę spożyć z moimi uczniami wieczerzę paschalną\".",
      "Uczniowie uczynili tak, jak im polecił, i przygotowali tam wieczerzę.",
      "Wieczorem wraz z dwunastoma zajął miejsce przy stole.",
      "Gdy jedli, rzekł: - Zapewniam was: Jeden z was Mnie zdradzi.",
      "- Ale to chyba nie ja, Panie? - mówili zasmuceni jeden przez drugiego.",
      "- To ten, który jednocześnie ze Mną sięga do półmiska - odpowiedział.",
      "- Wprawdzie Syn Człowieczy odchodzi, jak to zapowiada Pismo, lecz marny los tego, który Go zdradzi. Lepiej by było dla niego, gdyby się w ogóle nie urodził.",
      "Judasz również Go zapytał: - Czy to ja, nauczycielu? - Sam to powiedziałeś - odrzekł Jezus.",
      "Podczas posiłku Jezus wziął chleb, podziękował Bogu, przełamał i podał uczniom: - Bierzcie i jedzcie, to jest moje ciało.",
      "Wziął także kielich z winem, podziękował i podał uczniom, mówiąc: - Pijcie z niego wszyscy.",
      "To jest moja krew, pieczętująca przymierze. Przelewam ją, aby wielu otrzymało przebaczenie grzechów.",
      "I zapamiętajcie: Nie będę więcej pić wina aż do dnia, gdy je będę pił z wami w królestwie mego Ojca.",
      "Potem zaśpiewali pieśń i poszli na Górę Oliwną.",
      "Wtedy też powiedział im Jezus: - Tej nocy wszyscy Mnie opuścicie. Bo napisane jest: \"Uderzę pasterza, a rozproszą się owce jego stada\".",
      "Lecz po zmartwychwstaniu zjawię się przed wami w Galilei.",
      "Wówczas Piotr oświadczył: - Choćby wszyscy Cię opuścili, ja tego nie zrobię!",
      "- Zapewniam cię, że jeszcze tej nocy, zanim o świcie zapieje kogut, trzy razy zaprzeczysz, że Mnie znasz - odpowiedział Jezus.",
      "- Nawet jeśli miałbym umrzeć, nie zaprzeczę! - upierał się Piotr. Podobnie twierdzili pozostali.",
      "Wszyscy razem udali się do ogrodu Getsemane. - Posiedźcie tu, a ja pójdę tam się modlić.",
      "Wziął ze sobą Piotra oraz Jakuba i Jana, synów Zebedeusza. I ogarnęła Go trwoga i smutek.",
      "- Przeszywa Mnie śmiertelny smutek - powiedział. - Pozostańcie ze Mną i czuwajcie.",
      "Oddalił się nieco, padł na twarz i modlił się: - Ojcze mój, jeśli to możliwe, oddal ode Mnie ten kielich. Ale niech będzie tak, jak Ty pragniesz - nie jak Ja.",
      "Wrócił do uczniów i zastał ich śpiących. - Piotrze - rzekł - nie daliście rady czuwać ze Mną przez godzinę?",
      "Bądźcie czujni i proście Boga, by nie ulec pokusie! Duch jest wprawdzie chętny, ale ciało słabe.",
      "Ponownie odszedł i modlił się: - Ojcze mój, jeśli nie może Mnie ten kielich ominąć, to niech się stanie Twoja wola.",
      "A gdy wrócił, uczniowie znowu spali, bo strasznie kleiły się im oczy.",
      "Odszedł więc po raz trzeci i raz jeszcze modlił się o to samo.",
      "Po skończeniu wrócił do uczniów i powiedział: - Śpicie sobie i odpoczywacie? A tu nadchodzi czas, gdy Syn Człowieczy zostanie wydany w ręce grzeszników.",
      "Wstańcie, chodźmy. Nadchodzi mój zdrajca.",
      "Ledwo to powiedział, przybył Judasz, jeden z dwunastu, na czele zgrai uzbrojonej w miecze i kije - wysłanej przez kapłanów i starszyznę.",
      "Umówił się z nimi w ten sposób: \"Ten, którego powitam pocałunkiem, to On. Jego aresztujcie.",
      "Podszedł więc do Jezusa i rzekł: - Witaj, Mistrzu! - i ucałował Go.",
      "- Przyjacielu - rzekł Jezus - po co przybyłeś? Wówczas pozostali rzucili się na Niego i związali.",
      "Jeden z uczniów Jezusa dobył szybko miecza i jednym ciosem odciął ucho słudze arcykapłana.",
      "- Schowaj miecz - powiedział Jezus. - Ci, którzy mieczem walczą, od miecza giną.",
      "Myślisz, że na moją prośbę Ojciec mój nie posłałby tu dwunastu oddziałów aniołów?",
      "Ale czy wtedy wypełniłyby się zapowiedzi Pisma?",
      "I zwrócił się do gromady przybyłych: - Przyszliście po Mnie uzbrojeni w miecze i kije, jakbym był groźnym przestępcą. Przecież codziennie nauczałem w świątyni, lecz wtedy nie zatrzymaliście Mnie.",
      "Ale stało się tak, by wypełniły się słowa proroków. Wtedy wszyscy uczniowie opuścili Go i pouciekali.",
      "Napastnicy zaprowadzili Jezusa do rezydencji Kajfasza, do zebranych tam nauczycieli Pisma i starszyzny.",
      "Piotr, który śledził ich z pewnej odległości, wszedł za nimi na dziedziniec i usiadł razem z żołnierzami. Czekał, co będzie dalej.",
      "Kapłani oraz cała rada najwyższa przesłuchiwali świadków, by znaleźć jakieś fałszywe oskarżenie przeciw Jezusowi i skazać Go na śmierć.",
      "ale pomimo wielu fałszywych zeznań nie udało się im to. W końcu znalazło się dwóch,",
      "którzy zgodnie oświadczyli: - Ten człowiek powiedział: \"Mogę zburzyć świątynię Bożą i w trzy dni ją odbudować\".",
      "Wtedy wstał arcykapłan i spytał Jezusa: - Nie będziesz się bronił wobec tych oskarżeń?",
      "Lecz Jezus milczał. A on rzekł: - W imię żyjącego Boga żądam, abyś nam powiedział: Jesteś Mesjaszem, Synem Bożym?",
      "- Sam to potwierdziłeś - rzekł Jezus. - Ja wam mówię: Wkrótce zobaczycie Syna Człowieczego zasiadającego po prawej stronie Boga i powracającego na obłokach.",
      "Na te słowa arcykapłan rozdarł szaty na znak oburzenia i zawołał: - To bluźnierstwo! Czyż trzeba nam jeszcze świadków? Właśnie usłyszeliście bluźnierstwo!",
      "Jaki jest wasz wyrok? - Kara śmierci! - zawołali.",
      "I zaczęli pluć Jezusowi w twarz, policzkować. Ci, którzy Go bili,",
      "szyderczo pytali: - No prorokuj, Mesjaszu! Zgadnij, kto Cię teraz uderzył?",
      "Tymczasem do siedzącego na podwórzu Piotra podeszła jakaś dziewczyna i powiedziała: - Ty też byłeś z Jezusem Galilejczykiem.",
      "- Nie wiem, o czym mówisz - zaprzeczył wobec wszystkich Piotr.",
      "Odszedł do bramy wejściowej, ale zauważyła go tam inna służąca. - Ten człowiek był z Jezusem z Nazaretu! - powiedziała do stojących.",
      "I Piotr znowu zaprzeczył, przysięgając: - Nawet nie znam tego człowieka!",
      "Po pewnej chwili stojący tam ludzie podeszli do niego i stwierdzili: - Na pewno i ty jesteś jednym z Jego uczniów. Twój galilejski akcent cię zradza.",
      "Piotr znowu zaczął się zaklinać i przysięgać: - Naprawdę Go nie znam!!! I wtedy właśnie zapiał kogut.",
      "Przypomniał sobie Piotr słowa Jezusa: \"Zanim kogut zapieje, trzy razy zaprzeczysz, że Mnie znasz\". Odszedł stamtąd i gorzko zapłakał."
    ],
    [
      "Rankiem kapłani i starszyzna spotkali się znowu, by się naradzić, jak doprowadzić do wykonania na Jezusie wyroku śmierci.",
      "Po czym związali Go i odesłali do Piłata, rzymskiego namiestnika.",
      "Gdy Judasz zdrajca dowiedział się, że Jezus został skazany za śmierć, pożałował swojego czynu i odniósł pieniądze - trzydzieści srebrników - kapłanom i starszyźnie.",
      "- Zgrzeszyłem - oświadczył. - Wydałem niewinnego człowieka. - Co nas to obchodzi? To twój problem - odparli.",
      "Judasz rzucił pieniądze na posadzkę świątyni, wybiegł i powiesił się.",
      "Kapłani podnieśli srebrniki. - Nie można ich umieścić w skarbcu - orzekli - bo są zapłatą za morderstwo.",
      "Po naradzie zdecydowali się kupić Pole Garncarzy na cmentarz dla cudzoziemców.",
      "Stąd miejsce to po dziś dzień nazywa się \"Polem krwi\".",
      "Tak spełniło się proroctwo Jeremiasza: \"Wzięli trzydzieści srebrników - bo na tyle Go wycenili synowie Izraela -",
      "i kupili pole garncarzy - jak im Pan rozkazał\".",
      "Jezus stanął więc przed namiestnikiem. - Więc jesteś królem Hebrajczyków... - powiedział. - Sam to potwierdzasz - odparł Jezus.",
      "Ale na oskarżenia kapłanów i starszyzny nie odpowiadał.",
      "- Nie słyszysz, jakie zarzuty Ci stawiają? - kontynuował Piłat.",
      "Lecz ku jego zdumieniu Jezus nie odpowiedział na żaden z nich.",
      "Namiestnik miał zwyczaj przy okazji świąt uwalniać na życzenie tłumu jednego więźnia.",
      "Właśnie wtedy w więzieniu przebywał znany przestępca - Barabasz.",
      "Gdy więc przed rezydencją Piłata zgromadziły się tłumy, zapytał: - Kogo mam wam wypuścić? Barabasza czy Jezusa, zwanego Mesjaszem?",
      "Wiedział bowiem, że z nienawiści oskarżali Jezusa.",
      "Gdy tak siedział na miejscu sędziowskim, żona przysłała mu wiadomość: - Zostaw w spokoju tego prawego człowieka. Dziś w nocy miałam z Jego powodu straszny sen!",
      "Tymczasem kapłani i starszyzna przekonali tłum, aby prosił o zwolnienie Barabasza i żądał śmierci dla Jezusa.",
      "- To którego z nich mam wam wypuścić? - spytał ponownie namiestnik. - Barabasza! - zawołali.",
      "- Co mam zatem zrobić z Jezusem Mesjaszem? - kontynuował Piłat. - Ukrzyżuj Go! - krzyknęli wszyscy.",
      "- Ale co On złego zrobił? - dociekał Piłat. - Ukrzyżuj Go!!! - wołali coraz głośniej.",
      "Piłat, widząc, że nic nie wskóra i że zamęt robi się coraz większy, na oczach tłumu obmył ręce wodą i rzekł: - Nie jestem winien Jego śmierci! To wasza odpowiedzialność!",
      "- Krew Jego na nas i na nasze dzieci! - zawołał cały tłum.",
      "Wypuścił więc Barabasza, a Jezusa kazał ubiczować i polecił ukrzyżować.",
      "Żołnierze zabrali Go ze sobą i zwołali cały oddział.",
      "Zdjęli z Niego szaty i ubrali Go w szkarłatny płaszcz.",
      "Na głowę włożyli Mu koronę uplecioną z cierni, a do prawej ręki dali kij. I bili przed Nim pokłony, naśmiewając się: - Bądź pozdrowiony, królu Izraelitów!",
      "Pluli na Niego, brali Jego kij i bili Go po głowie.",
      "Kiedy im się to znudziło, zdjęli z Niego płaszcz, ubrali w Jego własne szaty i poprowadzili na ukrzyżowanie.",
      "Po drodze zatrzymali niejakiego Szymona z Cyreny i zmusili go, żeby niósł krzyż Jezusa.",
      "Tak doszli na wzgórze zwane Golgotą, czyli Trupią Czaszką.",
      "Tam podano Jezusowi do picia kwaśne wino. Spróbował, ale nie chciał pić.",
      "Gdy Go ukrzyżowali, podzielili się Jego szatami, grając o nie w kości.",
      "Potem usiedli i pilnowali Go.",
      "Nad Jego głową przybili tabliczkę z wypisanym oskarżeniem: \"To jest Jezus, król Żydów\".",
      "Po obu stronach Jezusa ukrzyżowano dwóch przestępców.",
      "Przechodzący obok ludzie przeklinali Go, kiwając głowami.",
      "- Skoro potrafisz zburzyć świątynię i w trzy dni ją odbudować, to uratuj sam siebie! - mówili. - Jeśli naprawdę jesteś Synem Bożym, to zejdź z krzyża!",
      "Podobnie kapłani, nauczyciele Pisma i starszyzna kpili z Niego:",
      "- Innych ratował, a siebie nie potrafi! Taki z Niego król Izraela? Niech zejdzie z krzyża, to Mu uwierzymy!",
      "Tak ufał Bogu, to niech Go teraz uratuje - o ile zechce. Przecież powtarzał: \"Jestem Synem Boga\".",
      "Tak samo szydzili z Niego wiszący obok przestępcy.",
      "Nagle od dwunastej do trzeciej ziemię okryły ciemności.",
      "A około trzeciej Jezus zawołał bardzo głośno: - ;! - co znaczy: \"Boże mój, Boże mój, dlaczego Mnie opuściłeś?\"",
      "Niektórzy z gapiów, słysząc to, mówili: - On woła Eliasza.",
      "Jeden z nich podbiegł, nasączył gąbkę skwaśniałym winem i na kiju podał Jezusowi, żeby się napił.",
      "Lecz pozostali mówili: - Zostaw Go! Zobaczymy, czy zjawi się Eliasz, żeby Go uratować.",
      "Wtedy Jezus wydał jeszcze jeden okrzyk i umarł.",
      "W tej samej chwili w świątyni rozdarła się z góry na dół zasłona oddzielająca Miejsce Najświętsze. Zatrzęsła się ziemia i popękały skały.",
      "Otworzyły się groby i wielu Bożych ludzi powstało z martwych.",
      "Po zmartwychwstaniu Jezusa wyszli z grobowców i udali się do Jerozolimy, świętego miasta, gdzie widziało ich wielu ludzi.",
      "Dowódca i jego żołnierze pilnujący Jezusa na widok trzęsienia ziemi i wszystkich tych zjawisk przerazili się. - To na pewno był Syn Boży! - wołali.",
      "Wiele kobiet, które przyszły z Jezusem z Galilei, aby Mu pomagać, przyglądało się wszystkiemu z daleka.",
      "Wśród nich były Maria Magdalena, Maria - matka Jakuba i Józefa, oraz matka synów Zebedeusza.",
      "Gdy zapadł wieczór, pewien bogaty człowiek - Józef z Arymatei, który był uczniem Jezusa -",
      "udał się do Piłata i poprosił o ciało Jezusa. Ten polecił mu je wydać.",
      "Józef wziął je, owinął czystym płótnem",
      "i złożył w swoim nowym grobowcu, wykutym w skale.",
      "Naprzeciwko siedziały Maria Magdalena i druga Maria.",
      "Nazajutrz, pierwszego dnia święta Paschy, kapłani i faryzeusze udali się do Piłata",
      "i oznajmili: - Panie, przypomnieliśmy sobie, że ten kłamca mówił jeszcze za życia: \"Po trzech dniach zmartwychwstanę\".",
      "Wydaj więc rozkaz opieczętowania grobu na trzy dni, aby przypadkiem Jego uczniowie nie wykradli ciała i nie rozgłaszali tłumom: \"On zmartwychwstał\". Bo to ostatnie kłamstwo będzie gorsze od pierwszego.",
      "- Weźcie straż i zabezpieczcie miejsce najlepiej, jak potraficie - odrzekł Piłat.",
      "Poszli więc do grobowca, zabezpieczyli kamień zamykający wejście pieczęciami i postawili straże."
    ],
    [
      "Po szabacie, gdy zaświtał pierwszy dzień tygodnia Maria Magdalena i druga Maria poszły obejrzeć grobowiec.",
      "I oto gwałtownie zatrzęsła się ziemia. Anioł Pański zstąpił z niebios, przetoczył kamień i usiadł na nim.",
      "Jego wygląd był jak błyskawica, a Jego szata biała jak śnieg.",
      "Na jego widok strażnicy zadrżeli ze strachu i padli na ziemię jak martwi.",
      "Wtedy anioł odezwał się do kobiet: - Nie bójcie się! Wiem, że szukacie Jezusa, którego ukrzyżowano.",
      "Nie ma Go tutaj! Powstał z martwych, jak zapowiedział. Wejdźcie i zobaczcie miejsce, gdzie był złożony...",
      "Teraz wracajcie szybko do Jego uczniów i powiedzcie im: \"On zmartwychwstał i uprzedzi was w drodze do Galilei. Tam Go zobaczycie\". To miałem wam przekazać.",
      "Przestraszone, ale pełne radości kobiety odeszły od grobowca i pobiegły powiedzieć o tym uczniom.",
      "Nagle wyszedł im naprzeciw Jezus. - Witajcie - powiedział. One podeszły i padły Mu ze czcią do nóg.",
      "Wtedy rzekł do nich: - Nie bójcie się! Idźcie i powiedzcie moim braciom, aby udali się do Galilei. Tam się zobaczymy.",
      "Gdy były jeszcze w drodze, niektórzy strażnicy pilnujący grobowca udali się do miasta i opowiedzieli kapłanom wszystko, co zaszło.",
      "Ci po naradzie ze starszyzną dali strażnikom sporą łapówkę.",
      "- Rozpowiadajcie tak: Nocą, gdy spaliśmy, Jego uczniowie przyszli i wykradli ciało - powiedzieli.",
      "- A gdyby namiestnik usłyszał, że spaliście, obronimy was i uwolnimy do kłopotów.",
      "Strażnicy wzięli pieniądze i zrobili tak, jak im powiedziano. Tak więc plotka rozeszła się wśród Hebrajczyków i trwa po dziś dzień.",
      "Natomiast jedenastu uczniów udało się do Galilei, na górę, gdzie polecił Jezus.",
      "Ujrzeli Go tam i pokłonili się - lecz niektórzy wciąż jeszcze wątpili.",
      "Jezus zbliżył się do nich i powiedział: - Otrzymałem wszelką władzę w niebiosach i na ziemi.",
      "Idźcie więc i pozyskujcie uczniów ze wszystkich narodów, chrzcząc ich w imię Ojca, i Syna i Ducha Świętego.",
      "Uczcie ich przestrzegać wszystkiego, co wam poleciłem. Ja zaś jestem z wami przez wszystkie dni - aż do końca czasów."
    ]
  ],
  "Mk": [
    [
      "Oto niezwykła opowieść o Jezusie - Mesjaszu, Synu Bożym.",
      "Już przez proroka Izajasza Bóg zapowiedział: \"Oto Ja posyłam wysłańca mego przed Tobą; on przygotuje drogę Twoją\".",
      "\"Głos wołającego na pustyni: Przygotujcie drogę Panu, dla Niego prostujcie ścieżki!\"",
      "Posłańcem tym był Jan Chrzciciel. Mieszkał na pustyni i przekonywał ludzi, że muszą zmienić swoje grzeszne życie. Na znak zerwania z grzechem powinni pozwolić zanurzyć się w wodzie.",
      "Mieszkańcy Jerozolimy i całej Judei podążali na Pustynię Judejską, aby zobaczyć i posłuchać Jana. Wielu z nich wyznawało swoje grzechy, a on chrzcił ich w Jordanie.",
      "Nosił okrycie z wielbłądziej sierści i skórzany pas. Żywił się wyłącznie szarańczą i leśnym miodem.",
      "Mówił często: - Wkrótce przyjdzie ktoś o wiele większy ode mnie - tak wielki, że ja nie jestem nawet godzien rozwiązać rzemyka Jego sandałów.",
      "Ja zanurzam w wodzie, lecz On będzie was chrzcił w Duchu Świętym!",
      "Pewnego dnia przyszedł do Jana Jezus z Nazaretu i został ochrzczony w Jordanie.",
      "Gdy wychodził z wody, ujrzał otwarte niebiosa i Ducha Świętego, podobnego do gołębicy, który zstąpił na Niego,",
      "a z nieba rozległ się głos: - Jesteś moim ukochanym Synem, moją radością.",
      "Zaraz też Jezus, prowadzony przez Ducha Świętego, udał się na pustynię.",
      "Tam, otoczony tylko przez pustynne zwierzęta, spędził samotnie czterdzieści dni i był kuszony przez szatana. Potem zaś otoczyli Go aniołowie i usługiwali Mu.",
      "A gdy król Herod uwięził Jana, Jezus udał się do Galilei, by tam głosić Bożą Dobrą Nowinę.",
      "- Czas już nadszedł! - mówił. - Przybliżyło się królestwo Boże! Porzućcie grzechy i uwierzcie w ewangelię!",
      "Pewnego dnia, idąc brzegiem Jeziora Galilejskiego, Jezus spotkał dwóch rybaków: Szymona i jego brata, Andrzeja, którzy łowili ryby.",
      "- Chodźcie za Mną! - rzekł do nich. - Uczynię was rybakami ludzi!",
      "Oni natychmiast zastawili sieci i poszli za Nim.",
      "Potem zobaczył Jakuba i Jana, synów Zebedeusza, którzy siedzieli w łodzi i naprawiali sieci.",
      "Ich również zawołał, a oni poszli za Nim, zostawiając ojca i jego pomocników.",
      "Razem udali się do miasta Kafarnaum. W sobotni poranek weszli do synagogi, a Jezus zaczął nauczać.",
      "Jego kazanie zadziwiło słuchaczy. Mówił bowiem do nich jak ktoś, kto posiada ogromny autorytet i nie potrzebuje szukać oparcia w cytowaniu wypowiedzi wybitnych znawców Prawa.",
      "Nagle jakiś człowiek będący pod wpływem demona zaczął wykrzykiwać:",
      "- Dlaczego nas niepokoisz, Jezusie z Nazaretu? Czy przyszedłeś nas zniszczyć? Wiem, kim jesteś! Świętym Synem Bożym!",
      "Lecz Jezus rozkazał demonowi, aby zamilkł i wyszedł z tego człowieka.",
      "Zły duch szarpnął nim gwałtownie i z krzykiem go opuścił.",
      "Świadkowie tego zdarzenia oniemieli z wrażenia, a następnie komentowali to, co ujrzeli: - Takiej nauki jeszcze nie było! - wołali przejęci. - Patrzcie, nawet złe duchy Go słuchają!",
      "A wiadomość o tym wydarzeniu lotem błyskawicy obiegła Galileę i całą okolicę.",
      "Jezus wyszedł z synagogi i wraz z uczniami udał się do domu Szymona i Andrzeja.",
      "Teściowa Szymona miała akurat wysoką gorączkę i leżała w łóżku. A gdy powiedziano o tym Jezusowi,",
      "On podszedł do chorej, wziął ją za rękę i pomógł jej się podnieść. Kobieta natychmiast wyzdrowiała, tak że mogła wstać i przygotować im posiłek.",
      "Tego samego dnia, już po zachodzie słońca, podwórze zapełniło się chorymi i zniewolonymi przez demony ludźmi, których przyprowadzono do Jezusa w nadziei, że ich uzdrowi.",
      "Przed bramą zaś zgromadził się ogromny tłum mieszkańców, ciekawych nadchodzących wydarzeń.",
      "Jezus uzdrowił wielu chorych i wielu demonom rozkazał opuścić swe ofiary. A ponieważ demony wiedziały, kim On jest, zabronił im cokolwiek mówić.",
      "Następnego dnia wstał jeszcze przed świtem i samotnie udał się na pustynię, aby się modlić.",
      "Po jakimś czasie odnalazł Go Szymon i pozostali uczniowie.",
      "- Wszyscy o Ciebie pytają - mówili.",
      "Lecz On odrzekł: - Musimy odwiedzić także inne miasta, aby i tam nauczać, bo po to przecież przyszedłem.",
      "Przemierzał więc całą krainę galilejską, przemawiając w synagogach oraz uwalniając wielu ludzi od demonów.",
      "Pewnego razu podszedł do Niego trędowaty i na kolanach błagał o uzdrowienie: - Jeśli tylko zechcesz, możesz mnie uzdrowić - prosił.",
      "Jezus, zdjęty współczuciem, dotknął go i rzekł: - Chcę. Bądź oczyszczony!",
      "Trąd zniknął natychmiast i w jednej chwili człowiek ten odzyskał zdrowie.",
      "Wówczas Jezus przykazał mu surowo i zaraz go odprawił:",
      "- Idź i poproś, aby zbadał cię kapłan. Nie zatrzymuj się po drodze, by z kimkolwiek rozmawiać. A na dowód, że wyzdrowiałeś, zanieś ofiarę, jaką wyznaczył Mojżesz dla człowieka uleczonego z trądu.",
      "Lecz człowiek ten, idąc, opowiadał wszystkim o swym cudownym uzdrowieniu. A Jezus z powodu rozgłosu nie mógł już swobodnie pokazywać się w miastach - schronił się na pustyni. Lecz i tam przychodzili do Niego ludzie."
    ],
    [
      "Gdy zaś po kilku dniach powrócił do Kafarnaum, wieść o Jego przybyciu szybko obiegła całe miasto.",
      "Wkrótce w domu, w którym się zatrzymał, zebrało się tak wielu ludzi, że nawet przed drzwiami nie było wolnego miejsca. A Jezus głosił im słowo Boże.",
      "Wtedy właśnie czterej mężczyźni przynieśli na noszach sparaliżowanego.",
      "Nie mogąc przecisnąć się do Jezusa, zrobili otwór w dachu i spuścili nosze z chorym tuż pod Jego nogi.",
      "Gdy Jezus ujrzał ich zdecydowaną wiarę, powiedział do chorego: - Synu, odpuszczam ci grzechy!",
      "Lecz kilku obecnych tam religijnych przywódców pomyślało z oburzeniem:",
      "\"Przecież to jawne bluźnierstwo! Czy on się uważa za Boga? Przecież tylko Bóg może odpuszczać grzechy!\"",
      "Jezus, znając ich myśli, odpowiedział: - Dlaczego was to oburza?",
      "Co waszym zdaniem jest łatwiejsze: Powiedzieć: \"Odpuszczam ci grzechy\" czy uzdrowić?",
      "Teraz przekonam was, że Ja, Syn Człowieczy, mogę odpuszczać grzechy.",
      "I zwrócił się do sparaliżowanego: - Jesteś uzdrowiony! Zabierz swoje nosze i idź do domu!",
      "Wtedy człowiek ów zerwał się na równe nogi, wziął nosze i zaczął przeciskać się przez tłum oszołomionych widzów. Wszyscy, poruszeni tym do głębi, wielbili Boga i mówili: - Nigdy nie widzieliśmy czegoś podobnego!",
      "Wkrótce po tym wydarzeniu Jezus znowu udał się nad jezioro, by nauczać zgromadzone tam tłumy.",
      "Idąc brzegiem, zobaczył poborcę podatkowego, Lewiego - syna Alfeusza, który właśnie tam pracował. - Pójdź za Mną - zwrócił się do niego. A on natychmiast wstał i poszedł za Nim.",
      "Jeszcze tego samego dnia wieczorem Lewi wydał przyjęcie. Zaprosił na nie swych kolegów - nieuczciwych poborców podatkowych - i innych grzeszników. Chciał bowiem, aby i oni mogli spotkać się z Jezusem i Jego uczniami. Wielu takich właśnie ludzi znajdowało się w tłumie, który za Nim podążał.",
      "Niektórzy religijni przywódcy żydowscy widząc, że Jezus zasiada do stołu z ludźmi o złej reputacji, pytali uczniów: - Jak On może jadać w towarzystwie takich ludzi?",
      "Usłyszał to Jezus i odpowiedział: - To chorzy potrzebują lekarza, a nie zdrowi! Nie przyszedłem wzywać do opamiętania się ludzi dobrych, lecz właśnie grzeszników.",
      "Uczniowie Jana i faryzeusze, stosując się do religijnych zaleceń, przestrzegali postów. Pewnego dnia przyszło do Jezusa kilku z nich. Spytali, dlaczego Jego uczniowie nie poszczą.",
      "Jezus odparł: - Czy przyjaciele pana młodego odmawiają spożywania potraw na uczcie weselnej? Czy mają powód do smutku, skoro on jest z nimi?",
      "Gdy jednak kiedyś go zabraknie, wtedy będą się smucić.",
      "Zresztą samo wstrzymywanie się od jedzenia może być pustą formą pobożności. To tak, jakby załatać starą odzież kawałkiem nowego materiału. Łata się skurczy i jeszcze bardziej rozdziera ubranie.",
      "Nikt także nie wlewa świeżego wina do starych bukłaków. Mogłyby przecież popękać, a wtedy i wino by się rozlało, i bukłaki zniszczyły. Świeże wino wymaga bukłaków z nowej skóry.",
      "Innym razem, w szabat, głodni uczniowie szli za Jezusem przez pole. Zrywali sobie kłosy pszenicy i jedli ziarna.",
      "Przywódcy religijni zwrócili się do Jezusa z zarzutem: - Tak przecież nie wolno! Nasze prawo zabrania ścinania zboża w szabat!",
      "Ale Jezus rzekł: - Czy nie słyszeliście, co uczynił głodny król Dawid,",
      "jak wszedł do świątyni - najwyższym kapłanem był wtedy Abiatar - i zabrał dla siebie oraz swych towarzyszy poświęcony chleb, który wolno było jeść tylko kapłanom? To również było niezgodne z Prawem.",
      "To szabat jest dla człowieka, nie odwrotnie.",
      "A Ja, Syn Człowieczy, jestem Panem szabatu."
    ],
    [
      "Będąc ponownie w Kafarnaum, Jezus udał się do synagogi. Zauważył tam człowieka z niedowładem ręki.",
      "A ponieważ był to dzień szabatu, wrogowie bacznie Go obserwowali, gotowi Go uwięzić, gdyby uzdrowił tego człowieka.",
      "Jezus przywołał go, postawił przed zebranymi",
      "i, zwracając się do swych wrogów, zapytał: - Czy pełnienie dobrych czynów w szabat jest przestępstwem? A może lepiej w tym dniu wyrządzać krzywdę? Czy w takim dniu należy ratować życie, czy raczej je niszczyć? A oni nie znaleźli na to odpowiedzi.",
      "Ich obojętność na ludzką niedolę poruszyła Jezusa do głębi. Spojrzał na nich gniewnie, a potem rzekł do kaleki: - Wyciągnij rękę! Ten posłuchał i natychmiast jego ręka stała się zdrowa.",
      "Wtedy faryzeusze odeszli i zaczęli się naradzać ze zwolennikami Heroda, jak zabić Jezusa.",
      "Tymczasem Jezus wraz z uczniami udał się nad jezioro. Za nimi podążały ogromne tłumy z Galilei, Judei,",
      "Jerozolimy, Idumei, z krainy za Jordanem, a nawet z Tyru i Sydonu. Wieść o Jego cudach rozeszła się bowiem bardzo daleko i zewsząd schodzili się ludzie, aby Go zobaczyć na własne oczy.",
      "Jezus zlecił więc uczniom, by przygotowali łódź, z której mógłby przemawiać, gdyby tłum mocno na Niego napierał.",
      "Tego dnia miało miejsce wiele uzdrowień i ogromna liczba chorych tłoczyła się wokół Niego, pragnąc Go przynajmniej dotknąć.",
      "Na widok Jezusa będący pod władzą złych duchów padali przed Nim na twarz krzycząc: - Jesteś Synem Bożym!",
      "Lecz On surowo zabraniał im to mówić.",
      "Potem wszedł na górę i przywołał do siebie tych, których wybrał.",
      "A gdy przyszli, wyznaczył spośród nich dwunastu, którzy mieli Mu zawsze towarzyszyć oraz głosić Jego naukę",
      "i uwalniać od demonów.",
      "Oto imiona tych dwunastu: Szymon, któremu Jezus dał na imię Piotr,",
      "Jakub i Jan - synowie Zebedeusza, nazwani przez Jezusa Synami Gromu,",
      "Andrzej, Filip, Bartłomiej, Mateusz, Tomasz, Jakub - syn Alfeusza, Tadeusz, Szymon Kananejczyk",
      "i Judasz Iskariota, który potem Go wydał.",
      "Gdy zaś powrócił z nimi do domu, w którym udzielono Mu gościny, znów poczęły napływać tłumy. I wkrótce było tylu ludzi, że Jezus z uczniami nie mieli nawet czasu, by cokolwiek zjeść.",
      "Gdy Jego krewni usłyszeli, co się dzieje, przyszli z zamiarem zabrania Go do domu. - Musiał postradać zmysły - mówili.",
      "Natomiast żydowscy nauczyciele religii, którzy przybyli z Jerozolimy, twierdzili: - On jest opętany przez Belzebuba! To dzięki władcy demonów wypędza złe duchy - dlatego Go słuchają!",
      "Jezus przywołał ich i w prosty sposób wyjaśnił: - Jak może szatan wypędzać szatana?",
      "Czy może przetrwać królestwo podzielone na zwalczające się obozy?",
      "Dom pełen kłótni i podziałów jest przecież skazany na ruinę.",
      "Gdyby szatan walczył sam ze sobą, jak mógłby przetrwać?",
      "Aby móc wyganiać złe duchy, trzeba najpierw związać szatana. Podobnie chcąc splądrować i ograbić dom mocarza, najpierw należy związać jego samego.",
      "Oświadczam wam, że każdy grzech może zostać odpuszczony człowiekowi, nawet jeśli jest to bluźnierstwo pod adresem mego Ojca.",
      "Jeśli jednak ktoś bluźni przeciwko Duchowi Świętemu, nigdy nie otrzyma odpuszczenia i na wieki pozostanie winien grzechu.",
      "A powiedział to, ponieważ twierdzili, że cuda, których dokonuje, mają miejsce za sprawą szatana.",
      "W czasie gdy nauczał, Jego matka i bracia przyszli do zatłoczonego domu i prosili, aby Go wywołano, gdyż chcieli z Nim porozmawiać.",
      "- Twoja matka i bracia szukają Cię - doniesiono Jezusowi.",
      "Lecz On rzekł: - Któż jest moją matką i moimi braćmi?",
      "Spojrzał na siedzących wokół siebie i dodał: - Oto moja matka i moi bracia!",
      "Moim bratem i siostrą, i matką jest każdy, kto wypełnia wolę Boga."
    ],
    [
      "Gdy ponownie przyszedł nauczać nad jeziorem, zgromadził się wokół Niego nieprzebrany tłum. Poprosił więc o łódź, usiadł w niej i stamtąd przemawiał.",
      "Przemawiając do ludzi, posługiwał się zwykle przypowieściami:",
      "- Posłuchajcie! Oto pewien rolnik postanowił zasiać ziarno. Gdy rozsiewał je na polu,",
      "niektóre upadły na ścieżkę i zostały wydziobane przez ptaki.",
      "Inne ziarna upadły na cienką warstwę gleby, pod którą była skała. Te, choć szybko wyrosły, wkrótce zwiędły w słonecznym upale",
      "i zginęły, ponieważ w płytkiej glebie ich korzenie nie znalazły dosyć pożywienia.",
      "Jeszcze inne upadły między ciernie, które zagłuszyły młode roślinki, tak że nie dały żadnego plonu.",
      "Inne zaś upadły na dobrą glebę i dały po trzydzieści, po sześćdziesiąt, a nawet po sto ziaren plonu.",
      "Kto ma uszy do słuchania, niech słucha!",
      "Później, gdy znalazł się już sam na sam z Dwunastoma i innymi uczniami, zapytali Go: - Co oznacza Twoja przypowieść?",
      "- Wam dano zrozumieć prawdy dotyczące królestwa Bożego - odpowiedział - które dla ludzi nie należących do niego są niezrozumiałe.",
      "I chociaż będą widzieć i słyszeć, nie zrozumieją i nie zwrócą się do Boga, aby im odpuścił grzechy.",
      "Jeśli jednak nie potraficie zrozumieć tego prostego przykładu, jakże pojmiecie inne przypowieści, które wam jeszcze opowiem?",
      "Siewca sieje słowo.",
      "Udeptana ścieżka, gdzie upadły pierwsze ziarna, wyobraża twarde serca niektórych słuchaczy Bożego słowa. Natychmiast zjawia się przy nich szatan i robi wszystko, aby zapomnieli o słowach Bożych.",
      "Gleba skalista przedstawia serca tych, którzy słuchają z radością,",
      "lecz - jak w przypadku roślin rosnących na takiej glebie - ich korzenie nie sięgają zbyt głęboko. I chociaż na początku pięknie się rozwijają, z chwilą nadejścia prześladowań - więdną.",
      "Gleba ciernista to serca ludzi, którzy słuchają dobrej nowiny i przyjmują ją.",
      "Lecz niebawem przyjemności tego świata, chęć posiadania bogactw oraz dążenie do sukcesu zajmują coraz więcej miejsca w ich życiu i zagłuszają w ich sercach słowo Boże, tak że nie przynosi ono żadnego plonu.",
      "A dobra gleba jest symbolem tych, którzy przyjmują słowo Boże i przynoszą obfity plon: trzydzieści, sześćdziesiąt, a nawet sto razy większy.",
      "Później Jezus zapytał ich: - Czy ktoś zapala lampę, aby ją zaraz zasłonić? Przecież nie mógłby korzystać z jej światła?! Stawia ją raczej wysoko, aby wszystko oświetlała i była użyteczna.",
      "Wszystko, co jest teraz ukryte, wyjdzie kiedyś na światło dzienne.",
      "Kto ma uszy do słuchania, niech słucha!",
      "Uważajcie czego słuchacie: jaką miarą mierzycie, taką wam odmierzą i jeszcze wam dodadzą.",
      "Ten, kto ma, otrzyma jeszcze więcej, a temu, kto nie ma, zostanie odebrane nawet to, co posiada.",
      "Posłuchajcie: z królestwem Bożym dzieje się tak, jak gdyby rolnik obsiał pole",
      "i odszedł. W miarę upływu czasu nasiona rozwijały się i rosły bez jego pomocy,",
      "gdyż sama ziemia sprawiała, że rosły. Najpierw ukazały się źdźbła, potem ukształtowały się kłosy, a w końcu dojrzało ziarno.",
      "Wtedy przyszedł ów rolnik i zżął sierpem pole, bo była pora na żniwo.",
      "Jak inaczej mam opisać Boże królestwo? - zapytał Jezus. - Z czym je porównać?",
      "Jest podobne do drobnego ziarnka gorczycy, które będąc chyba najmniejszym z ziaren,",
      "wyrasta jednak na krzew zaliczany do największych, a na jego rozłożystych gałęziach ptaki budują sobie gniazda.",
      "Takimi przypowieściami posługiwał się Jezus, by w jak najbardziej przystępny sposób przekazać ludziom Bożą naukę i by byli w stanie ją pojąć.",
      "Nauczając ludzi publicznie, używał wyłącznie przypowieści, lecz później, gdy był sam z uczniami, wszystko im wyjaśniał.",
      "Gdy zapadł wieczór, Jezus zwrócił się do uczniów: - Przepłyńmy na drugi brzeg jeziora.",
      "I natychmiast wyruszyli, pozostawiając tłum na brzegu, a Jego zabrali tak jak był, w łodzi, także kilka łodzi popłynęło za nimi.",
      "Niebawem zerwała się straszliwa burza. Wysokie fale zalewały łódź, tak że zaczęła tonąć.",
      "Jezus tymczasem spał w tylnej części łodzi. Zrozpaczeni uczniowie obudzili Go z krzykiem: - Mistrzu! Czy nie obchodzi Cię, że zaraz utoniemy?",
      "On wstał, wstrzymał wiatr, a morzu rozkazał: - Ucisz się! Wiatr natychmiast ustał i zaległa głęboka cisza.",
      "- Dlaczego się tak przeraziliście? - zapytał uczniów. - Czy jeszcze nie macie wiary?",
      "A oni, przejęci lękiem, dziwili się: - Kim On jest, że nawet wiatr i morze są Mu posłuszne?"
    ],
    [
      "Gdy przybyli na drugi brzeg jeziora, do krainy Gerazeńczyków,",
      "gdy Jezus wysiadł z łodzi, z pobliskiego cmentarza przybiegł człowiek zniewolony przez nieczyste duchy.",
      "Mężczyzna ten mieszkał w grobowcach i był tak silny, że gdy zakuwano jego ręce i nogi w kajdany",
      "co zdarzało się bardzo często - on zrywał więzy i uciekał. Nikt też nie miał dość siły, żeby go obezwładnić.",
      "Dniami i nocami błąkał się wśród grobów i wzgórz, krzycząc i kalecząc się ostrymi kamieniami.",
      "Z daleka zobaczył Jezusa, przybiegł i padł przez Nim na twarz.",
      "Ten zaś przeraźliwie krzyknął: - Co chcesz ze mną zrobić, Jezusie, Synu Boga najwyższego? Błagam, nie męcz mnie!",
      "Jezus zwrócił się do demona: - Wyjdź z niego, duchu nieczysty!",
      "- Jak ci na imię? - zapytał Jezus. - Legion, bo jest nas wielu w tym człowieku - odrzekł.",
      "I błagały Go demony, żeby ich nie wyrzucał z tamtej okolicy.",
      "Na pobliskim wzgórzu, nad jeziorem, pasło się właśnie ogromne stado świń.",
      "- Pozwól nam wejść w te świnie - prosiły.",
      "A gdy Jezus zgodził się, złe duchy opuściły człowieka i weszły w świnie, po czym całe stado puściło się pędem ze stromego zbocza wprost do jeziora i utonęło.",
      "Pasterze pobiegli do pobliskiego miasta i okolicznych wiosek z wieścią o tym, co się stało. Ludzie wyszli z domów, by zobaczyć, co się dzieje,",
      "i wkrótce wokół Jezusa zgromadził się spory tłum. A gdy dostrzegli szaleńca, który siedział teraz ubrany, spokojny i w pełni władz umysłowych, przestraszyli się.",
      "Naoczni świadkowie opowiedzieli przybyłym o wszystkim, co się wydarzyło.",
      "Wówczas tłum zaczął błagać Jezusa, żeby opuścił ich okolicę.",
      "Jezus wszedł więc do łodzi, a wtedy podszedł do Niego uzdrowiony z pytaniem, czy może z Nim pozostać.",
      "Jezus jednak odmówił: - Idź do domu - powiedział - do swoich krewnych i opowiedz im, czego dokonał Bóg i jak wielkie okazał ci miłosierdzie.",
      "Poszedł więc i opowiadał w Dekapolu o tym, jak wiele miłosierdzia okazał mu Jezus; a ludzie słuchali go pełni zdumienia.",
      "Gdy Jezus przeprawił się na drugą stronę jeziora, na brzegu czekał na Niego wielki tłum.",
      "Był tam także Jair, przełożony miejscowej synagogi, który padł przed Jezusem na twarz i błagał o uzdrowienie swojej córeczki.",
      "- Jest umierająca - mówił zrozpaczony. - Proszę, połóż na nią ręce i przywróć ją do życia!",
      "Jezus poszedł więc z Jairem, a za nim kłębił się tłum ludzi.",
      "Wśród nich znajdowała się kobieta, która od dwunastu lat cierpiała na krwotok.",
      "Przez wszystkie te lata lekarze zadali jej wiele cierpień, ale choć wydała na nich wszystkie swoje pieniądze, nie było poprawy - przeciwnie, jej stan się pogorszył.",
      "Gdy więc usłyszała o nadzwyczajnych cudach Jezusa, przecisnęła się przez tłum i dotknęła Jego szaty.",
      "Myślała bowiem: \"Jeśli tylko dotknę Jego ubrania, zostanę uzdrowiona\".",
      "I gdy Go dotknęła, natychmiast krwotok ustał i wiedziała, że jest już zdrowa.",
      "Jezus od razu odczuł, że wyszła z Niego uzdrawiająca moc. Odwrócił się więc do tłumu i zapytał: - Kto się dotknął mego płaszcza?",
      "Na to Jego uczniowie odpowiedzieli: - Taka masa ludzi tłoczy się wokół Ciebie, a Ty pytasz, kto Cię dotknął?",
      "Lecz On nadal rozglądał się za tym, kto to zrobił.",
      "Wówczas kobieta, będąc ciągle pod wrażeniem tego, co zaszło, drżąc ze strachu, upadła Mu do nóg i przyznała się do wszystkiego.",
      "- Córko, twoja wiara cię uzdrowiła. Idź w pokoju i ciesz się zdrowiem - odrzekł jej Jezus.",
      "A gdy jeszcze z nią rozmawiał, przybyli posłańcy z domu Jaira z wiadomością, że jego córka umarła i nie ma już po co Jezusa fatygować.",
      "Lecz Jezus, nie zważając na to, co mówią, rzekł do Jaira: - Nie bój się. Zaufaj Mi!",
      "Powstrzymał idący tłum i udał się do jego domu, biorąc ze sobą tylko Piotra, Jakuba i Jana.",
      "Panowało tam zamieszanie, słychać było płacz i zawodzenie.",
      "Jezus wszedł do środka i rzekł: - Po co ten lament i popłoch? Dziecko przecież nie umarło, tylko śpi.",
      "Słysząc to, wyśmiewali Go. Lecz On rozkazał, by wszyscy wyszli, a sam z trzema uczniami oraz ojcem i matką dziewczynki wszedł do pokoju, gdzie leżała.",
      "Wziął ją za rękę i powiedział: - Talitha kumi! Co znaczy: \"Dziewczynko, mówię ci: Wstań!\"",
      "Ona natychmiast wstała z łóżka i zaczęła biegać. Miała bowiem dwanaście lat. Rodzice oniemieli z przejęcia.",
      "Jezus surowo im przykazał, aby nikomu nie mówili o tym wydarzeniu, i polecił, by dano jej coś do jedzenia."
    ],
    [
      "Wkrótce potem opuścił tę okolicę i z uczniami powrócił do rodzinnego Nazaretu.",
      "W dzień szabatu poszedł do synagogi i tam nauczał. Jego mądrość i cuda, jakie czynił, zastanawiały ludzi. Był przecież jednym z nich - zwyczajnym mieszkańcem tego miasteczka.",
      "Mówili więc między sobą: - Czy On jest lepszy od nas? Przecież to zwyczajny stolarz, syn Marii, a brat Jakuba, Józefa, Judy i Szymona; jego siostry także przecież tutaj mieszkają. I nie byli w stanie uwierzyć w Jego moc.",
      "Wtedy Jezus rzekł do nich: - Prorok może cieszyć się poważaniem wszędzie, z wyjątkiem swojego miasta, swojej rodziny i krewnych.",
      "I ze względu na ich niewiarę nie mógł uczynić żadnego wielkiego cudu, uzdrowił tylko kilku chorych, kładąc na nich ręce.",
      "I dziwił się, że nie chcieli w Niego uwierzyć. Odszedł więc stamtąd, aby odwiedzać i nauczać okoliczne wioski.",
      "Następnie zebrał Dwunastu i rozesłał ich po dwóch, udzielając im mocy wypędzania demonów.",
      "Nie pozwolił im jednak wziąć ze sobą niczego oprócz laski: ani żywności, ani torby, ani pieniędzy,",
      "ani nawet obuwia czy odzieży na zmianę.",
      "- Gdy zatrzymacie się w jakimś miejscu - powiedział - nie przenoście się z domu do domu, lecz cały czas mieszkajcie w tym samym.",
      "A jeśli was nie przyjmą i nie zechcą was słuchać, odchodząc strząśnijcie kurz ze swoich stóp. Będzie to oznaczało, że pozostawiacie tych ludzi ich własnemu losowi.",
      "Poszli więc i mówili wszystkim napotkanym, że powinni odwrócić się od grzechu.",
      "Uwalniali też od wielu złych duchów i uzdrawiali chorych, namaszczając ich olejkiem.",
      "A ponieważ wszędzie było głośno o cudach, których Jezus dokonywał, wieść o Nim dotarła również do króla Heroda. On sądził jednak, że Jezus to zmartwychwstały Jan Chrzciciel. Podobnie zresztą myślało wielu ludzi. Mówili: \"Nic dziwnego, że potrafi czynić takie cuda\".",
      "Inni uważali Jezusa za wskrzeszonego Eliasza, dawnego proroka. Jeszcze inni twierdzili, że to nowy wielki prorok, podobny do innych, znanych z historii.",
      "- To na pewno Jan, którego kazałem ściąć - mówił Herod. - Widocznie powstał z martwych.",
      "W swoim bowiem czasie Herod wysłał żołnierzy, aby ujęli i uwięzili Jana Chrzciciela, z powodu Herodiady, żony Filipa, brata swego, którą pojął za żonę.",
      "Gdyż Jan mówił Herodowi: Nie wolno ci mieć żony brata swego.",
      "Herodiada, przepełniona żądzą zemsty, chciała zabić Jana, lecz bez zgody Heroda nie mogła mu nic zrobić.",
      "Tymczasem on sam odnosił się do Jana z szacunkiem i chronił go. Wierzył bowiem, że to święty i dobry człowiek. Wprawdzie rozmowy z Janem wzniecały w nim niepokój, ale mimo to lubił go słuchać.",
      "Wreszcie nadszedł długo oczekiwany przez Herodiadę moment. Z okazji swych urodzin Herod wydał przyjęcie dla dworzan, oficerów i wybitnych obywateli Galilei.",
      "Przed gośćmi wystąpiła córka Herodiady i swym tańcem wzbudziła ogólny zachwyt.",
      "- Proś mnie, o co tylko zechcesz, a dam ci: nawet połowę królestwa - przysiągł król.",
      "Dziewczyna poszła poradzić się matki, a ta jej szepnęła: - Proś o głowę Jana Chrzciciela.",
      "Wtedy przybiegła do króla ze słowami: - Chcę mieć zaraz na tacy głowę Jana Chrzciciela!",
      "I mimo, że król nie chciał tego, jednak nie miał odwagi złamać przysięgi danej w obecności gości.",
      "Posłał więc strażnika, aby ściął Janowi głowę i przyniósł ją. Żołnierz dokonał egzekucji Jana w więzieniu,",
      "przyniósł jego głowę na tacy i podał dziewczynie, a ta zaniosła ją matce.",
      "Gdy się o tym dowiedzieli uczniowie Jana, przyszli po jego ciało i pochowali je.",
      "Apostołowie wrócili do Jezusa i opowiedzieli, co robili i mówili ludziom, których odwiedzili.",
      "Wówczas Jezus zaproponował: - Zostawmy na jakiś czas tłumy i odpocznijmy. Tak wielu bowiem otaczało ich ludzi, że nie mieli nawet czasu na posiłek.",
      "Wyruszyli więc łodzią w poszukiwaniu jakiegoś ustronnego miejsca.",
      "Jednak niektórzy z obecnych widzieli, jak odpływają, i pobiegli wzdłuż brzegu, żeby ich spotkać tam, gdzie dopłyną.",
      "Wychodząc więc z łodzi, zastał Jezus tłum tak samo liczny jak zawsze. Żal mu się zrobiło tych wszystkich ludzi. Byli bowiem jak owce bez pasterza. Tam nauczał ich wielu ważnych prawd.",
      "Pod wieczór uczniowie zwrócili się do Niego ze słowami: - Każ ludziom rozejść się do pobliskich wiosek i osad.",
      "Niech sobie kupią żywności, bo na tym pustkowiu nie ma nic do jedzenia, a robi się już późno.",
      "- Wy dajcie im jeść - rzekł Jezus. - Ale co? Trzeba by całej fortuny, aby kupić dość żywności dla takiej rzeszy!",
      "- Zobaczcie najpierw, co mamy do jedzenia - odpowiedział. I okazało się, że mają pięć chlebów i dwie ryby.",
      "Wtedy Jezus kazał ludziom usiąść na zielonej trawie.",
      "Rozsiedli się więc w grupach po pięćdziesiąt i sto osób.",
      "A On wziął w ręce pięć chlebów i obie ryby. Popatrzył w niebo, podziękował za nie Bogu, po czym dawał uczniom, a oni rozdawali ludziom.",
      "Wszyscy najedli się do syta!",
      "I zebrano jeszcze dwanaście koszy okruszyn i nieco z ryb,",
      "choć w posiłku tym brało udział około pięciu tysięcy mężczyzn.",
      "Potem Jezus polecił uczniom, aby przeprawili się łodzią na drugą stronę jeziora - do Betsaidy, dokąd On sam miał przybyć później. Chciał bowiem pozostać na miejscu do czasu, aż ludzie rozejdą się do domów.",
      "Gdy wszyscy już odeszli, wszedł na wzgórze, aby się modlić.",
      "Nocą, gdy jeszcze był na brzegu, a uczniowie wiosłowali na środku jeziora,",
      "zobaczył, że znaleźli się w trudnej sytuacji, walcząc z silnym wiatrem i falami. Około trzeciej nad ranem poszedł więc do nich po wodzie. Gdy zrównał się z nimi,",
      "oni krzyknęli z przerażenia. Zobaczyli bowiem postać idącą po wodzie i pomyśleli, że to duch.",
      "Ale Jezus ich uspokoił to mówiąc: - Odwagi, to Ja jestem, nie bójcie się!",
      "Gdy wsiadł do łodzi, wiatr nagle ucichł. Osłupieli uczniowie siedzieli bez ruchu, nie mogąc tego pojąć.",
      "Mimo że poprzedniego wieczoru byli świadkami cudu, nie mogli w to uwierzyć. Wciąż jeszcze nie mogli pojąć, kim On jest.",
      "Przepłynęli jezioro i przybili do ziemi Genezaret,",
      "gdzie wyszli na brzeg. Stojący tam ludzie natychmiast rozpoznali Jezusa",
      "i rozbiegli się po całej okolicy z wiadomością o Jego przybyciu. Wtedy ze wszystkich stron zaczęto przynosić do Niego chorych.",
      "Gdziekolwiek się pojawił - w wioskach i miastach, a nawet w odległych osadach - wszędzie wynoszono chorych na place i ulice. Proszono Go, aby pozwolił im przynajmniej dotknąć skraju swojej szaty. I wszyscy, którzy Go dotykali, odzyskiwali zdrowie."
    ],
    [
      "Pewnego dnia, celem sprawdzenia nauki głoszonej przez Jezusa, przybyli z Jerozolimy przywódcy religijni.",
      "Od razu zauważyli, że niektórzy z Jego uczniów nie przestrzegają żydowskich zwyczajów obowiązujących przy jedzeniu.",
      "Zgodnie bowiem z tradycją Żydzi, a szczególnie faryzeusze, przed rozpoczęciem jedzenia polewają wodą dłonie.",
      "Po każdym powrocie do domu, zanim dotkną jedzenia, muszą się obmyć - to tylko jeden przykład tych przepisów. Przewidują one nawet ceremonie oczyszczenia garnków, kubków i talerzy.",
      "Zapytali Go więc przybysze: - Dlaczego Twoi uczniowie nie przestrzegają naszych odwiecznych zwyczajów? Dlaczego siadają do stołu, nie dokonawszy ceremonii obmywania rąk?",
      "Odpowiedź Jezusa była ostra i natychmiastowa: - Obłudnicy! Dobrze was określił prorok Izajasz, mówiąc: \"Ludzie ci bardzo pięknie mówią o Bogu, ale nie ma w nich ani krzty miłości do Niego.",
      "Daremne są ich pokłony. Twierdzą bowiem, że Bóg nakazał ludziom przestrzegać zasad, które stworzyli oni sami\". Nie mylił się Izajasz!",
      "Omijacie istotne przykazania Boże, zastępując je waszą własną tradycją.",
      "W imię tradycji odrzucacie i po prostu depczecie Boże prawa.",
      "Mojżesz przekazał wam od Boga prawo: \"Czcij ojca i matkę swoją\". Powiedział również: \"Ktokolwiek skrzywdzi ojca lub matkę, musi umrzeć\".",
      "Natomiast wy uważacie za normalne, gdy ktoś zaniedbuje swych rodziców w potrzebie, tłumacząc się: \"Niestety, nie mogę wam pomóc, bo przecież to, co miałem dla was, oddałem w darze Bogu do Jego świątyni\".",
      "I nie pozwalacie mu już nic uczynić dla ojca i matki.",
      "Chcąc przestrzegać własnej tradycji, łamiecie prawo Boże. A jest to jeden z wielu przykładów.",
      "Po czym Jezus przywołał ludzi i powiedział: - Słuchajcie wszyscy i postarajcie się zrozumieć.",
      "Nie to, co w was wchodzi, może wam przynieść szkodę, lecz to, co z was wychodzi.",
      "Kto ma uszy do słuchania, niechaj słucha!",
      "Gdy opuścił zgromadzonych i wszedł do domu, uczniowie zapytali Go o znaczenie słów, jakie właśnie wypowiedział.",
      "- Więc i wy nie rozumiecie? - rzekł. - Czyż nie pojmujecie, że to nie jedzenie was zanieczyszcza?",
      "Przecież pokarm nie styka się z sercem - przechodzi tylko przez żołądek. Mówiąc to, dał im do zrozumienia, że każdy rodzaj pożywienia uznaje za czysty. -",
      "Mówił też dalej: - Człowieka zanieczyszcza to, co z niego wychodzi.",
      "To w jego wnętrzu, w sercu, rodzą się złe myśli, pożądanie, kradzież, morderstwo, cudzołóstwo,",
      "a także chciwość, podłość, oszustwo, zarozumiałość i wszelka głupota.",
      "Te wszystkie brudy pochodzą z ludzkiego wnętrza. To one czynią człowieka nieczystym.",
      "Potem Jezus opuścił Galileę, udając się w okolice Tyru i Sydonu. I chociaż chciał utrzymać w tajemnicy swoją obecność, bardzo szybko - jak zwykle - rozeszła się wieść o Jego przybyciu.",
      "I teraz przyszła do Niego kobieta, której córka była zniewolona przez złego ducha. A ponieważ słyszała o cudach Jezusa, padła Mu do nóg",
      "i błagała, aby uwolnił jej dziecko od demona. Była to Syrofenicjanka, a więc należała do pogan, których Żydzi mają w pogardzie.",
      "- Przede wszystkim pozwól Mi wpierw zadbać o własnych domowników - Żydów. Byłoby przecież niesłuszne odbierać pokarm dzieciom i rzucać go szczeniętom.",
      "- To prawda - odpowiedziała - jednak i psy dostają resztki ze stołu, przy którym jedzą dzieci.",
      "- Masz rację. Możesz wrócić do domu. Twoja córka jest zdrowa. Zły duch już z niej wyszedł - powiedział wtedy Jezus.",
      "A gdy Syrofenicjanka przyszła do domu, dziewczynka leżała spokojnie w łóżku, a po wygnanym demonie nie było najmniejszego śladu.",
      "Z Tyru udał się Jezus do Sydonu, po czym przemierzając krainę Dekapolu wrócił znowu nad Jezioro Galilejskie.",
      "Tam ludzie przyprowadzili do Niego człowieka, który był głuchoniemy. Wszyscy prosili, żeby położył na niego ręce i uzdrowił go.",
      "Odszedł więc z nim na bok, włożył palce w jego uszy i śliną zwilżył mu język.",
      "Potem spojrzał w niebo, westchnął i rzekł do niego : - Effatha - to znaczy: \"Otwórz się!\"",
      "I otworzyły się uszy tego człowieka i odzyskał słuch i normalną mowę.",
      "Jezus nie chciał, aby ktokolwiek z tłumu o tym rozpowiadał, lecz im surowiej zakazywał, tym bardziej to rozgłaszano,",
      "tak dalece wszyscy byli przejęci. Powtarzali nieustannie: - To, co On czyni, jest cudowne! Leczy nawet głuchoniemych."
    ],
    [
      "Innym razem, gdy zebrał się spory tłum i znowu zabrakło jedzenia, Jezus zawołał uczniów i rzekł:",
      "- Żal mi tych ludzi! Są tu od trzech dni i już nie mają nic do jedzenia.",
      "Jeśli odeślę ich głodnych do domu, w drodze zasłabną! Niektórzy przecież przyszli tu z daleka.",
      "- Skąd tu, na pustyni, weźmiemy tyle jedzenia? - spytali uczniowie.",
      "- Ile macie chleba? - zapytał Jezus - Siedem bochenków - odparli.",
      "Polecił więc ludziom, aby usiedli. Sam zaś wziął chleby, podziękował za nie Bogu, łamał na kawałki i podawał uczniom, a oni kładli je przed ludźmi.",
      "Znalazło się też kilka małych rybek. Jezus pobłogosławił je i również kazał rozdać zgromadzonym.",
      "Wszyscy najedli się do syta, a resztkami zebranymi po posiłku napełniono jeszcze siedem koszy!",
      "Pomimo, że było tam około cztery tysiące osób.",
      "A gdy odesłał ludzi do domu, wsiadł z uczniami do łodzi i przypłynął w okolice Dalmanuty.",
      "Gdy miejscowi przywódcy religijni usłyszeli o Jego przybyciu, postanowili Go wybadać. - Uczyń cud - mówili. - Jeżeli ukaże się jakiś znak na niebie, wówczas w Ciebie uwierzymy.",
      "Jezus westchnął zrezygnowany i zapytał: - Dlaczego żądacie znaku? Mówię wam, że temu pokoleniu znak nie będzie dany.",
      "Zostawił ich samych, wsiadł do łodzi i odpłynął na drugi brzeg jeziora.",
      "A uczniowie mieli ze sobą tylko jeden bochenek chleba, bo zapomnieli dokupić żywności.",
      "Gdy płynęli, Jezus przestrzegł ich: - Strzeżcie się kwasu króla Heroda i faryzeuszów.",
      "- Co On chce przez to powiedzieć? - zastanawiali się uczniowie. W końcu doszli do wniosku, że pewnie chodzi o to, że nie kupili chleba.",
      "Widząc ich zakłopotanie Jezus wyjaśnił: - Nie chodzi mi o chleb! Czy wy wciąż nie rozumiecie? Czy aż tak oporne są wasze serca?",
      "\"Macie oczy, żeby widzieć\" - mówił Izajasz. \"Czemu więc nie patrzycie? Czemu nie nadstawiacie uszu, aby usłyszeć?\" Czy już zdążyliście wszystko zapomnieć?",
      "Czy nie pamiętacie tych pięciu tysięcy ludzi, których nakarmiłem pięcioma bochenkami chleba? Ile wtedy zebraliście resztek? - Dwanaście koszy.",
      "- A gdy siedmioma bochenkami nakarmiliście cztery tysiące ludzi, to ile jeszcze pozostało? - Siedem koszy resztek - odrzekli uczniowie.",
      "- Czy nadal sądzicie, że mógłbym się martwić z powodu braku chleba?",
      "Gdy przybyli do Betsaidy, ludzie przyprowadzili do Niego niewidomego i prosili, żeby go dotknął i uzdrowił.",
      "Jezus wziął go za rękę i wyprowadził za wioskę. Zwilżył śliną jego oczy i dotknął ich. - Czy teraz coś widzisz?",
      "Niewidomy popatrzył wokoło. - Widzę ludzi - powiedział - ale niewyraźnie. Wyglądają jak chodzące drzewa.",
      "Wtedy Jezus ponownie dotknął dłońmi jego oczu, a gdy ślepy wytężył wzrok, doznał zupełnego uzdrowienia. Mógł teraz widzieć całkiem wyraźnie i cieszył się tym, co widział dokoła.",
      "Jezus odesłał go do domu, do rodziny. - Po drodze nawet nie wstępuj do wioski - przykazał mu.",
      "Opuściwszy Galileę, Jezus wraz z uczniami udał się do wiosek wokół Cezarei Filipowej. W drodze zadał im pytanie: - Za kogo uważają Mnie ludzie?",
      "- Jedni sądzą, że jesteś Janem Chrzcicielem - odrzekli uczniowie - inni, że Eliaszem lub jakimś innym dawnym prorokiem, który powstał z martwych.",
      "Wtedy zapytał ich wprost: - A wy? Za kogo Mnie uważacie? - Jesteś Mesjaszem - powiedział Piotr.",
      "- Nikomu jednak o tym nie mówcie - przykazał im Jezus.",
      "Wtedy właśnie zaczął im mówić o straszliwych cierpieniach, jakie Go czekają, i o tym, że zostanie odrzucony przez starszyznę, arcykapłanów i innych przywódców żydowskich, że będzie zabity, ale po trzech dniach zmartwychwstanie.",
      "Mówił im o tym zupełnie otwarcie, więc Piotr wziął Go na bok i upomniał: - Nie powinieneś mówić czegoś takiego!",
      "Wówczas Jezus odwrócił się, spojrzał na uczniów i surowo zganił Piotra: - Precz, szatanie! Patrzysz na to jedynie z ludzkiego punktu widzenia i nie jesteś w stanie zrozumieć Bożych planów.",
      "Potem zawołał uczniów oraz cały tłum, by podeszli bliżej i słuchali. - Jeśli ktoś z was chce Mnie naśladować, niech przestanie myśleć wyłącznie o sobie, niech weźmie swój krzyż i idzie za Mną.",
      "Jeśli będziecie drżeć o swe ziemskie życie, utracicie je. Jeśli jednak ktoś dla Mnie i dla ewangelii zrezygnuje z praw do własnego życia - będzie mógł cieszyć się prawdziwym życiem.",
      "Cóż za korzyść miałby człowiek, nawet gdyby zdobył cały świat, jeśli po drodze zatraci samego siebie?",
      "Czyż jest dla człowieka coś cenniejszego niż on sam?",
      "Kto wstydzi się Mnie i mojej nauki przed tymi niewiernymi i grzesznymi ludźmi, tego i Ja, Syn Człowieczy, będę się wstydzić, gdy ze świętymi aniołami powrócę w chwale Ojca."
    ],
    [
      "- Niektórzy z was, tu stojących - mówił dalej do uczniów - jeszcze w trakcie swego życia ujrzą potęgę królestwa Bożego!",
      "Sześć dni później Jezus wziął ze sobą na szczyt pewnej góry Piotra, Jakuba i Jana. Poza nimi nie było tam nikogo. Nagle został przemieniony wobec nich.",
      "Jego szaty zalśniły nieziemską bielą, jakiej żaden farbiarz na ziemi wybielić nie zdoła.",
      "Potem zjawili się Eliasz i Mojżesz i zaczęli z Nim rozmawiać.",
      "- Nauczycielu! Jakie to wspaniałe! - wykrzyknął Piotr. - Postawmy tu trzy szałasy, każdemu z was po jednym...",
      "Odezwał się tak, gdyż podobnie jak pozostali, sparaliżowany strachem nie wiedział, co powiedzieć.",
      "Nie skończył jeszcze mówić, gdy przesłonił ich obłok, z którego odezwał się głos: - Oto Syn mój ukochany. Jego słuchajcie!",
      "Gdy się po chwili rozejrzeli, stwierdzili, że poza Jezusem nie ma już nikogo.",
      "Schodząc z góry, otrzymali od Jezusa zakaz opowiadania o tym, co widzieli, dopóki nie zmartwychwstanie.",
      "Zatrzymali to więc dla siebie, ale często rozmawiali o tym między sobą i zastanawiali się, co Jezus miał na myśli, mówiąc o powstaniu z martwych.",
      "Zapytali Go też, dlaczego nauczyciele Prawa twierdzą, że przed nadejściem Mesjasza musi pojawić się Eliasz.",
      "Jezus odpowiedział im, że to prawda: - Eliasz musi przyjść pierwszy, aby przygotować drogę, ale jak napisano o Synu Człowieczym, że ma wiele wycierpieć i być wzgardzonym?",
      "Co ważniejsze, Eliasz już przyszedł, lecz - tak jak to przepowiedzieli prorocy - został haniebnie potraktowany.",
      "U podnóża góry zastali ogromny tłum, otaczający pozostałych dziewięciu uczniów, żywo dyskutujących ze znawcami religii.",
      "Ludzie, uradowani widokiem Jezusa, przybiegli Go powitać.",
      "- O co chodzi? - zapytał.",
      "- Nauczycielu! - odezwał się ktoś z tłumu. - Przyprowadziłem tu mego syna, żebyś go uzdrowił. Zawładnął nim zły duch i nie może mówić.",
      "Gdy go napada, chłopiec rzuca się na ziemię z pianą na ustach, zgrzyta zębami i sztywnieje. Prosiłem twych uczniów, żeby wypędzili demona, lecz oni nie potrafili.",
      "- Czemu wciąż nie dowierzacie? - zwrócił się do nich Jezus. - Jak długo muszę być z wami, żebyście wreszcie uwierzyli? Jak długo mam was znosić? Przyprowadźcie tu chłopca!",
      "Ujrzawszy Jezusa, demon rzucił chłopca o ziemię tak gwałtownie, że ten wił się w konwulsjach, z pianą na ustach.",
      "- Jak długo na to cierpi? - zapytał Jezus ojca. - Od dzieciństwa.",
      "Zły duch często usiłuje go zabić, rzucając w ogień lub wodę. Zmiłuj się nad nami i jeśli możesz, zrób coś!",
      "- Jeśli mogę? - powtórzył Jezus. - Dla tego, kto wierzy, wszystko jest możliwe!",
      "- Wierzę! - gorąco zapewnił ojciec. - Ale, proszę, pomóż mi wierzyć mocniej!",
      "A ponieważ tłum gęstniał coraz bardziej, Jezus zwrócił się do demona: - Duchu niemy i głuchy! Rozkazuję ci: Opuść to dziecko raz na zawsze!",
      "Demon krzyknął przeraźliwie, targnął chłopcem i wyszedł z niego, pozostawiając go leżącego nieruchomo i bezwładnie, jak gdyby był martwy. Przez tłum przebiegł szmer: - Nie żyje...",
      "Lecz Jezus wziął go za rękę i podniósł, zupełnie zdrowego.",
      "Później, gdy Jezus znalazł się w domu sam na sam z uczniami, zapytali Go: - Czemu my nie mogliśmy wypędzić tego demona?",
      "- Takiego rodzaju demonów nie uda się wypędzić bez modlitwy - odpowiedział.",
      "- Gdy opuścili to miejsce, przemierzali dalej Galileę, lecz Jezus unikał tłumów. Chciał bowiem poświęcić swój czas przygotowaniu uczniów na to, co miało nastąpić.",
      "Mówił im: - Ja, Syn Człowieczy, zostanę zdradzony i zabity, a po trzech dniach wstanę z martwych.",
      "Uczniowie nie rozumieli tego, lecz bali się prosić Go o wyjaśnienie.",
      "Tak doszli do Kafarnaum. Gdy rozgościli się w domu, gdzie ich przyjęto, zapytał: - O czym to dyskutowaliście w drodze?",
      "Lecz oni wstydzili się odpowiedzieć, ponieważ spierali się o to, który z nich jest największy.",
      "Wtedy Jezus usiadł, zebrał Dwunastu wokół siebie i rzekł: - Kto chce być największy, musi się stać sługą wszystkich!",
      "Postawił wśród nich dziecko i obejmując je ramieniem dokończył:",
      "- Kto takie dziecko przyjmie w moim imieniu - Mnie przyjmuje; a kto Mnie przyjmie - przyjmie samego Ojca, który Mnie posłał.",
      "Niedługo potem Jan - jeden z uczniów - zwrócił się do Jezusa: - Nauczycielu, spotkaliśmy człowieka, który w Twoim imieniu wypędza demony, i zabroniliśmy mu działać, gdyż nie należy do nas.",
      "- Nie zabraniajcie mu - odparł Jezus. - Kto w moim imieniu czyni cuda, nieprędko wystąpi przeciwko Mnie.",
      "Ktokolwiek nie jest przeciw nam - jest z nami.",
      "Zapewniam was: Ktokolwiek poda wam kubek wody dlatego, że należycie do Chrystusa, zostanie nagrodzony.",
      "Lecz jeśli z czyjegoś powodu straci wiarę jeden z tych najmniejszych, którzy są Mi oddani, lepiej by było, aby uwiązano mu kamień młyński u szyi i wrzucono do morza.",
      "Jeśli twoja ręka czyni zło - odetnij ją; lepiej bowiem żyć z jedną ręką, niż mając dwie zostać wrzuconym w nigdy nie gasnące ognie piekielne.",
      "-",
      "Podobnie, jeśli twoja noga wiedzie cię do złego - odetnij ją; lepiej jest dla ciebie, chromym wejść do życia, niż z obiema nogami znaleźć się w piekle.",
      "-",
      "Jeśli grzeszy twoje oko - wyłup je; lepiej bowiem wejść do królestwa Bożego z jednym okiem, niż obojgiem oczu oglądać płomienie piekła,",
      "gdzie udręka się nie kończy i ogień nigdy nie gaśnie.",
      "Tam wszyscy zostaną posoleni ogniem cierpień.",
      "Sól jest dobra; lecz jeśli utraci swój smak, staje się bezwartościowa. Nie utraćcie więc i wy swoich właściwości i zachowajcie pokój między sobą."
    ],
    [
      "Wychodząc z Kafarnaum Jezus skierował się na południe, do Judei i w okolice leżące po drugiej stronie Jordanu. A gdy nauczał, jak zwykle otoczony przez tłumy,",
      "podeszli faryzeusze i zapytali Go: - Czy zezwalasz na rozwód? A pytanie to miało być dla Niego pułapką.",
      "- Co na ten temat powiedział Mojżesz? - spytał ich Jezus.",
      "- Pozwolił - odrzekli. - Uznał za wystarczające, jeśli mąż wręczy żonie list rozwodowy.",
      "- A czy wiecie, dlaczego tak powiedział? Było to ustępstwo wymuszone przez waszą zatwardziałość.",
      "- Ale to nie jest Boża droga. Już bowiem na samym początku Bóg stworzył mężczyznę i kobietę - jako nierozerwalny związek małżeński.",
      "Dlatego właśnie człowiek powinien opuścić ojca i matkę",
      "i połączyć się z żoną, aby z tych dwojga powstało jedno ciało.",
      "Żaden człowiek nie ma prawa rozdzielić tego, co Bóg połączył.",
      "A gdy później znalazł się z uczniami w domu, ci powrócili do tego tematu.",
      "Wtedy im powiedział: - Jeśli mężczyzna rozwodzi się z żoną, by się ożenić z inną kobietą, popełnia cudzołóstwo.",
      "Podobnie żona, jeśli porzuca męża, aby powtórnie wyjść za mąż, popełnia cudzołóstwo.",
      "Zdarzyło się też, że matki prowadziły swe dzieci do Jezusa, by je błogosławił. Lecz uczniowie szorstko je odsuwali, nie chcąc, aby Mu przeszkadzały.",
      "Widząc to, Jezus oburzył się na nich i rzekł: - Nie zabraniajcie dzieciom przychodzić do Mnie, gdyż do takich jak one należy królestwo Boże.",
      "Oświadczam wam: Jeśli ktoś nie przyjdzie do Boga, tak jak dziecko przychodzi do ojca, nie będzie miał wstępu do Jego królestwa.",
      "I przytulał dzieci, i kładł na nie ręce, błogosławiąc je.",
      "W trakcie przygotowań do dalszej drogi przybiegł do Jezusa jakiś mężczyzna. Ukląkł przed Nim i zapytał: - Dobry nauczycielu, co mam czynić, aby osiągnąć życie wieczne?",
      "- Dlaczego nazywasz Mnie \"dobrym\"? - zapytał Jezus. - Naprawdę dobry jest tylko Bóg.",
      "A co do tego pytania - znasz chyba przykazania: \"Nie zabijaj, nie cudzołóż, nie kradnij, nie składaj fałszywych zeznań, szanuj ojca i matkę\"?",
      "- Panie! Nigdy nie przekroczyłem żadnego z nich - odpowiedział młodzieniec.",
      "Jezus spojrzał na niego z głęboką miłością i rzekł: - Zatem jedno pozostało ci do zrobienia: Idź i sprzedaj wszystko, co posiadasz. Pieniądze, które za to otrzymasz, rozdaj biednym - one dadzą ci bogactwo w niebie - a potem wróć i chodź za Mną.",
      "Na te słowa młody człowiek spochmurniał i odszedł zasmucony; był bowiem bardzo bogaty.",
      "Jezus długo patrzył za nim i wreszcie powiedział do uczniów: - Oto jak trudno jest bogatym wejść do królestwa Bożego.",
      "A ponieważ zdumiało to uczniów, dodał: - Nie sposób wejść do Bożego królestwa, jeśli pokłada się nadzieję w bogactwie.",
      "Łatwiej wielbłądowi przejść przez ucho od igły, niż bogaczowi wejść do królestwa Bożego.",
      "Uczniowie, jeszcze bardziej zdziwieni, spytali: - Kto wobec tego może dostąpić zbawienia?",
      "Jezus przyjrzał się im uważnie i rzekł: - Dla ludzi to niemożliwe. Lecz dla Boga wszystko jest możliwe.",
      "Wówczas Piotr zaczął wyliczać to, z czego zrezygnował on sam oraz pozostali uczniowie. I stwierdził: - Wszystko porzuciliśmy, aby pójść za Tobą.",
      "- Zaręczam ci - odpowiedział Jezus - że jeśli ktoś z miłości do Mnie i dla głoszenia Dobrej Nowiny opuścił dom, braci, matkę, ojca, dzieci czy posiadłości,",
      "otrzyma w zamian stokroć więcej domów, braci, sióstr, matek, dzieci oraz ziemi, ale wszystko to wśród prześladowań! Oprócz tego, co otrzyma tu, na ziemi, czeka go życie wieczne w świecie przyszłym.",
      "Wtedy wielu ludzi - obecnie uznanych za wielkich - przestanie się liczyć, a inni - ci, których uważa się tu za najmniejszych - tam będą wielkimi.",
      "Podążali teraz w kierunku Jerozolimy. Jezus szedł przodem, a za Nim uczniowie, pełni lęku i trwogi. Wziął Dwunastu na stronę i raz jeszcze wspomniał im o wszystkim, co Go czeka:",
      "- Gdy znajdziemy się w Jerozolimie - mówił - Ja, Syn Człowieczy, zostanę schwytany i postawiony przed kapłanami i przywódcami żydowskimi, którzy skażą Mnie na śmierć i wydadzą w ręce Rzymian, aby Mnie zabili.",
      "Będą ze Mnie drwić i pluć na Mnie; ubiczują Mnie i zabiją. Lecz po trzech dniach powrócę do życia.",
      "Potem podeszli do Niego Jakub i Jan, synowie Zebedeusza, i rzekli: - Mistrzu! Mamy do Ciebie prośbę.",
      "- Jaką? - zapytał.",
      "- Chcielibyśmy siedzieć w Twoim królestwie tuż obok Ciebie, jeden z prawej, a drugi z lewej strony.",
      "- Nie wiecie, o co prosicie! - odrzekł im Jezus. - Czy jesteście w stanie wypić kielich, który Mnie czeka? Albo przejść chrzest, jaki jest dla Mnie przeznaczony?",
      "- Tak - powiedzieli. - Będziecie kiedyś rzeczywiście mieli udział w moim kielichu i w moim chrzcie - kontynuował Jezus -",
      "lecz nie mam prawa posadzić was na tronie obok siebie. Te miejsca są już rozdzielone.",
      "Gdy zaś pozostali uczniowie odkryli zabiegi Jakuba i Jana, byli bardzo oburzeni.",
      "Wówczas Jezus zawołał ich do siebie i powiedział: - Jak wiecie, królowie i wielcy tego świata nadużywają swej władzy nad ludźmi.",
      "Lecz wśród was winno być inaczej. Jeśli ktoś z was chce być wielki, powinien stać się waszym sługą.",
      "A kto chce być ze wszystkich największy, musi stać się niewolnikiem wszystkich.",
      "Przecież nawet Ja, Syn Człowieczy, nie przyszedłem po to, żeby Mi służono, lecz aby służyć innym i złożyć własne życie jako okup za wielu.",
      "I tak rozmawiając, dotarli do Jerycha. Gdy wychodzili z miasta, ciągnął już za nimi wielki tłum. A pewien niewidomy żebrak, Bartymeusz, to znaczy syn Tymeusza, siedział tam przy drodze.",
      "Usłyszał, że Jezus z Nazaretu znajduje się w pobliżu, i zaczął wołać: - Jezusie, Synu Dawida, zmiłuj się nade mną!",
      "- Cicho bądź! - krzyczeli na niego ludzie. On jednak tym głośniej wołał: - Synu Dawida, zmiłuj się nade mną!",
      "Usłyszał go Jezus, zatrzymał się na drodze i rzekł: - Zawołajcie go tutaj. Poszli po niego i powiedzieli: - Masz szczęście, człowieku! Chodź, On cię woła.",
      "Bartymeusz zrzucił stary płaszcz, zerwał się na nogi i ruszył do Jezusa.",
      "- Czego ode Mnie oczekujesz? - zapytał Jezus. - Nauczycielu! - prosił niewidomy. - Chciałbym widzieć!",
      "- Dobrze, niechaj się tak stanie! Twoja wiara cię uzdrowiła. I natychmiast niewidomy przejrzał i poszedł za Jezusem."
    ],
    [
      "Gdy zbliżali się do Betfage i Betanii w pobliżu Jerozolimy i znaleźli się pod Górą Oliwną, Jezus wysłał przodem dwóch uczniów:",
      "- Idźcie do tamtej wioski - powiedział. - Zaraz na jej skraju znajdziecie uwiązane oślę, na którym jeszcze nikt nie jechał. Odwiążcie je i przyprowadźcie tutaj.",
      "A gdyby ktoś was pytał, po co je bierzecie, powiedzcie: \"Nasz Pan go potrzebuje, ale wkrótce zwróci\".",
      "Poszli więc i znaleźli oślę uwiązane przed domem. Gdy je odwiązali,",
      "stojący tam ludzie zapytali: - Czemu je zabieracie?",
      "Odpowiedzieli, że Jezus im tak rozkazał, a ci już im w tym nie przeszkadzali.",
      "Gdy przyprowadzono oślę, uczniowie zarzucili płaszcze na jego grzbiet, tak by Jezus mógł na nim jechać.",
      "Ludzie z tłumu słali przed Nim swe szaty na drodze i rzucali zielone gałązki.",
      "Zewsząd otaczał Go wielki tłum i rozlegały się okrzyki: - Niech żyje nasz Król! Błogosławiony, który przychodzi w imieniu Pańskim!",
      "Błogosławione królestwo, jakie ustanawia, królestwo naszego ojca Dawida! Chwała Królowi!",
      "Tak wjechał do Jerozolimy i zaraz wszedł do świątyni. Rozejrzał się dokładnie i wyszedł, ponieważ zbliżał się wieczór, a On wraz z Dwunastoma miał jeszcze udać się do Betanii.",
      "Następnego dnia rano, gdy wychodził z Betanii, poczuł głód.",
      "Nieopodal ujrzał zazielenione drzewo figowe. Podszedł więc, by zobaczyć, czy nie znajdzie na nim fig, lecz na drzewie były tylko liście, bo nie była to pora owocowania.",
      "Wtedy Jezus powiedział do drzewa: - Nigdy już więcej nie przyniesiesz owocu! A uczniowie zapamiętali te słowa.",
      "Gdy powrócili do Jerozolimy, Jezus wszedł do świątyni i wypędził z niej kupców oraz kupujących. Powywracał stoły handlarzy i wymieniających pieniądze oraz stragany sprzedawców gołębi,",
      "a tym, którzy wnosili różne towary, zabronił wchodzić.",
      "Mówił do nich: - Napisane jest w Piśmie: \"Moja świątynia ma być domem modlitwy dla wszystkich narodów, a wy zrobiliście z niej jaskinię zbójców\".",
      "Gdy dowiedzieli się o tym arcykapłani i inni przywódcy religijni, poczuli się zagrożeni. Zaczęli się więc zastanawiać, w jaki sposób zabić Jezusa. Byli jednak bardzo ostrożni, ponieważ bali się rozruchów, które mógł wywołać zachwycony Jego nauką lud.",
      "Tak jak poprzednio, również i tego wieczoru Jezus wraz z uczniami opuścił miasto.",
      "Następnego dnia rano, gdy przechodzili obok tego samego drzewa figowego, spostrzegli, że uschło ono aż od korzeni.",
      "Wtedy Piotr, przypomniał sobie, co poprzedniego dnia Jezus powiedział do drzewa, i wykrzyknął: - Nauczycielu, patrz! Drzewo, które przekląłeś, uschło!",
      "- Objaśniając im to, Jezus rzekł: - Jeśli tylko będziecie mieć wiarę,",
      "możecie rozkazać tej oto Górze Oliwnej, aby przeniosła się w morze, i tak się stanie. Wiara wasza musi być jednak prawdziwa, nie dopuszczająca zwątpień.",
      "Pamiętajcie: Jeśli prosicie o coś w modlitwie, wierzcie, że już to otrzymaliście, a wasza prośba zostanie spełniona.",
      "Lecz zanim będziecie się modlić, przebaczcie najpierw tym, do których żywicie urazę, aby wasz Ojciec w niebiosach i wam odpuścił grzechy.",
      "-",
      "- Gdy ponownie przybyli do Jerozolimy i Jezus przechadzał się po terenie świątyni, podeszli do Niego arcykapłani,",
      "pytając Go z wyrzutem: - Czemu tak postąpiłeś? Kto dał Ci prawo wyrzucać sprzedawców?",
      "- Odpowiem wam, jeśli wy najpierw odpowiecie na moje pytanie - odparł Jezus.",
      "- Czy Jan Chrzciciel był wysłańcem Boga, czy",
      "Wtedy zaczęli się naradzać nad odpowiedzią: - Jeśli powiemy, że Bóg go posłał, zapyta nas: Czemu go nie przyjęliście?",
      "A jeśli powiemy, że nie przyszedł do Boga, ludzie się oburzą. Cały lud wierzył bowiem mocno, że Jan był prorokiem.",
      "Nie potrafimy na to odpowiedzieć - rzekli w końcu. - Wobec tego i Ja nie odpowiem na wasze pytanie - odparł Jezus."
    ],
    [
      "Wtedy opowiedział im następującą przypowieść: - Pewien człowiek założył winnicę. Ogrodził ją murem, wykopał dół, aby w nim wytłaczać sok, i zbudował wieżę strażniczą. Następnie wydzierżawił winnicę ogrodnikom, a sam odjechał do dalekiego kraju.",
      "A gdy nastał czas zbiorów, wysłał jednego ze swych ludzi, aby odebrał należną mu część plonu.",
      "Lecz ogrodnicy pobili posłańca i odesłali go z pustymi rękami.",
      "Wysłał więc właściciel innego człowieka, lecz z nim postąpili podobnie, a nawet gorzej, raniąc go poważnie w głowę.",
      "Kolejnego posłańca zabito, a i następnych spotkała śmierć lub pobicie.",
      "W końcu pozostał mu tylko jedyny syn. Posłał go więc, sądząc, że przynajmniej jemu okażą szacunek.",
      "Lecz gdy ogrodnicy ujrzeli zbliżającego się syna, uradzili między sobą: \"To ten, który ma przejąć winnicę. Zabijmy go, a winnica będzie nasza!\"",
      "Napadli go więc i zamordowali, a ciało wyrzucili poza winnicę.",
      "Jak sądzicie, co zrobi właściciel, gdy się o tym dowie? Przyjdzie i wszystkich ukarze śmiercią, a winnicę wydzierżawi innym.",
      "Przypomnijcie sobie słowa z Pisma: \"Kamień odrzucony przez budujących stał się kamieniem węgielnym, najważniejszym w całym budynku!",
      "Pan to sprawił i to nas zdumiewa\".",
      "Przywódcy żydowscy zrozumieli, że to ich miał na myśli, mówiąc o złych ogrodnikach, i chcieli Go natychmiast uwięzić.",
      "Nie mogli Go jednak o nic oskarżyć, więc wysłali inne znakomitości życia religijnego i politycznego, aby i ci spróbowali Go w rozmowie sprowokować do czegoś, za co można by Go uwięzić.",
      "- Nauczycielu! - zaczęli. - Wiemy, że nie boisz się mówić prawdy. Nie dostosowujesz się do opinii ludzi ani do ich oczekiwań, lecz uczciwie nauczasz prawd Bożych. Powiedz nam więc, czy słusznie płacimy podatki Rzymowi, czy nie?",
      "Jezus zdawał sobie sprawę z ich podstępu. - Odpowiem wam - rzekł - lecz pokażcie Mi najpierw monetę.",
      "Gdy Mu ją podano, zapytał: - Czyją podobiznę i tytuł na niej widzicie? - Cezara.",
      "- Skoro tak, oddajcie ją cezarowi. A wszystko, co Boże, oddajcie Bogu! Odpowiedź ta zupełnie ich zaskoczyła.",
      "Wtedy wystąpili z pytaniem saduceusze - przedstawiciele ugrupowania nauczającego, że nie ma zmartwychwstania:",
      "- Prawo Mojżesza powiada: \"Jeśli umrze mężczyzna, nie pozostawiając potomstwa, jego brat powinien ożenić się z wdową po zmarłym i mieć z nią potomstwo\".",
      "- Żyło więc kiedyś siedmiu braci. Najstarszy z nich ożenił się, ale wkrótce zmarł, nie pozostawiając dzieci.",
      "Wówczas ożenił się z wdową drugi brat, lecz i on wkrótce zmarł bezdzietnie.",
      "Potem ożenił się z nią następny i kolejny - i wszyscy poumierali bezdzietnie. W końcu umarła także ta kobieta.",
      "Powiedz nam, czyją będzie żoną po zmartwychwstaniu. Należała przecież do wszystkich.",
      "- Cała trudność polega na tym - odparł Jezus - że nie znacie Pisma ani mocy Bożej.",
      "Po zmartwychwstaniu więzy małżeńskie nie będą obowiązywać ani tych siedmiu braci, ani kobiety, bo wszyscy będą jak aniołowie.",
      "Jeśli zaś chodzi o samo zmartwychwstanie, to czy nigdy nie czytaliście o Mojżeszu i płonącym krzaku? Przecież wtedy Bóg powiedział do Mojżesza: \"Jestem Bogiem Abrahama, Bogiem Izaaka i Bogiem Jakuba\".",
      "Mówiąc tak, stwierdził tym samym, że ci mężowie, chociaż zmarli setki lat wcześniej, żyją nadal. Bo przecież nie nazwałby siebie Bogiem ludzi, którzy już nie istnieją! Jesteście więc w błędzie.",
      "Jakiś nauczyciel Prawa przysłuchiwał się dyskusji i był pełen uznania dla odpowiedzi Jezusa. Postawił więc Mu kolejne pytanie: - Które przykazanie jest najważniejsze?",
      "Jezus odpowiedział: - To, które mówi: \"Słuchaj, Izraelu! Twój Pan i Bóg jest jedynym Bogiem.",
      "Kochaj Go całym sercem, duszą i umysłem - z całych swoich sił\".",
      "I drugie, które brzmi: \"Kochaj bliźniego tak, jak samego siebie\". Te dwa przykazania są najważniejsze.",
      "- Masz rację - rzekł nauczyciel Prawa. - Jest tylko jeden Bóg i nie ma innego.",
      "I jestem przekonany, że kochać Go całym sercem, rozumem i ze wszystkich sił, a bliźnich - tak jak siebie, jest o wiele ważniejsze niż składanie ofiar na ołtarzu w świątyni.",
      "Widząc jego mądrość, Jezus powiedział: - Jesteś blisko królestwa Bożego. I nikt więcej nie śmiał zadawać Mu pytań.",
      "Później, nauczając w dalszym ciągu na terenie świątyni, Jezus zapytał ludzi: - Dlaczego wasi nauczyciele twierdzą, że Mesjasz ma być potomkiem króla Dawida?",
      "Przecież powiedział sam Dawid, a przez jego usta Duch Święty: \"Bóg rzekł do mego Pana: Zasiądź po mojej prawicy, dopóki nie rzucę Ci pod nogi Twych nieprzyjaciół\".",
      "Skoro więc Dawid nazwał Go Panem, to jak Mesjasz może być jego synem? A wielki tłum chętnie Go słuchał.",
      "Udzielił im także kilku przestróg: - Strzeżcie się nauczycieli religii! Oni lubią nosić długie szaty uczonych, oczekują ukłonów w miejscach publicznych,",
      "lubią zajmować najlepsze miejsca w synagogach i na przyjęciach",
      "i bezwstydnie okradają domy wdów. Udają pobożność, wygłaszając długie modlitwy, aby ukryć, kim są naprawdę. Tym większa spotka ich kara!",
      "Zbliżył się następnie do skarbony świątynnej i usiadł, obserwując ludzi, którzy wrzucali tam pieniądze. I chociaż przychodzili bogaci i wrzucali duże sumy, On zwrócił uwagę na pewną wdowę.",
      "Była biedna i wrzuciła tylko dwie małe monety.",
      "Wtedy przywołał swych uczniów i rzekł im: - Ta biedna wdowa dała więcej niż wszyscy bogacze razem wzięci!",
      "Oni bowiem dali tylko część tego, co im zbywa. Ona zaś oddała wszystko, co miała na życie."
    ],
    [
      "A gdy tego dnia opuszczali świątynię, jeden z uczniów zachwycał się: - Nauczycielu, spójrz, co to za budowla! Co za kamienie!",
      "Lecz Jezus odparł: - No właśnie, podziwiajcie, dopóki jeszcze stoi! Niedługo bowiem nie pozostanie tu kamień na kamieniu - wszystko to legnie w gruzach.",
      "- Później zaś, gdy siedział z Piotrem, Jakubem, Janem i Andrzejem na zboczu Góry Oliwnej, mając przed sobą widok na Jerozolimę, uczniowie zapytali Go:",
      "- Kiedy będzie to, o czym mówiłeś? Po czym poznamy nadejście tego czasu?",
      "- Nie dajcie się nikomu oszukać - przestrzegł ich Jezus.",
      "- Wielu bowiem będzie podawać się za Mesjasza i oszuka mnóstwo ludzi.",
      "Wszędzie wybuchną wojny i będą rozchodzić się wieści o walkach, ale to jeszcze nie będzie koniec.",
      "Narody i królestwa wypowiedzą sobie wojny. Wiele krajów nawiedzą trzęsienia ziemi oraz głód. Ale to dopiero początek utrapień.",
      "Przygotujcie się na to, co nastąpi. Postawią was przed sądami, będą biczować w synagogach oraz oskarżać przed władzami i królami za to, że Mnie naśladujecie. Będzie to dla was okazja do przedstawienia ewangelii.",
      "Bo zanim nadejdzie koniec, muszą usłyszeć ją wszystkie narody.",
      "A gdy was aresztują i postawią przed sądem, nie martwcie się o to, co macie mówić w swojej obronie. Mówcie tylko to, co Bóg wam powie. Bo nie wy będziecie mówić, ale Duch Święty przez was.",
      "Bracia będą wzajemnie się wydawać na śmierć, ojcowie zdradzą własne dzieci, a dzieci - rodziców.",
      "Wszyscy was znienawidzą za to, że należycie do Mnie. Ale ci, którzy wytrwają do końca i nie wyprą się Mnie, zostaną uratowani.",
      "Gdy zobaczycie, że w świątyni stoi \"ohyda spustoszenia\" - uciekajcie, jeśli możecie, na wzgórza Judei.",
      "- I śpieszcie się! Jeśli znajdziecie się na dachu, nie zbiegajcie do domu.",
      "Jeśli będziecie na polu, nie wracajcie po pieniądze czy ubranie.",
      "Biada w te dni kobietom ciężarnym i matkom karmiącym niemowlęta.",
      "Módlcie się, żeby ucieczka wasza nie wypadła w zimie.",
      "Będą to bowiem dni tak straszliwe, jakich nie było od początku świata i już nigdy potem nie będzie.",
      "I gdyby Pan nie skrócił czasu tej klęski, nie przeżyłaby ani jedna istota na całej ziemi. Lecz Pan skróci te dni ze względu na swych wybranych.",
      "Jeśli wtedy ktoś wam powie: \"Tu jest Chrystus\" - nie wierzcie.",
      "Pojawi się bowiem wielu fałszywych mesjaszy i proroków, którzy czyniąc wielkie cuda będą zwodzić nawet dzieci Boże.",
      "Dlatego miejcie się na baczności! Oto ostrzegłem was!",
      "A gdy przeminie ucisk, słońce utraci swój blask i księżyc zgaśnie.",
      "Gwiazdy będą spadać i zachwieje się porządek nieba.",
      "Wtedy cała ludzkość ujrzy Syna Człowieczego, przybywającego na obłokach w wielkiej mocy i chwale.",
      "I poślę aniołów, żeby zgromadzili moich wybranych z całego świata, z najdalszych krańców ziemi i nieba.",
      "Niech to drzewo figowe stanie się dla was przykładem: Gdy jego pączki miękną, a listki zaczynają się rozwijać, mówicie, że nadeszła wiosna.",
      "Gdy więc zobaczycie wszystko, co wam zapowiedziałem, bądźcie pewni, że mój powrót jest bliski, że jestem tuż u drzwi.",
      "Te wszystkie wydarzenia będą zapowiedzią końca.",
      "Niebo i ziemia przeminą, lecz moje słowa pozostaną na wieki.",
      "Nikt jednak nie zna dnia ani czasu, kiedy się to stanie - ani aniołowie w niebie, ani nawet Syn: tylko Ojciec w niebie.",
      "Skoro więc nie wiecie, kiedy się to wydarzy - czuwajcie i wyczekujcie mojego powrotu!",
      "Moje powtórne przyjście można porównać do powrotu pewnego człowieka, który wyjechał w podróż do innego kraju. Powyznaczał pracownikom ich zadania, stróżowi zaś przykazał czuwać aż do swego powrotu.",
      "Bądźcie więc czujni! Nie wiecie przecież, kiedy przyjdę: wieczorem, o północy, o brzasku czy po wschodzie słońca.",
      "Nie dopuśćcie, bym was zastał śpiących.",
      "Czekajcie i bądźcie przygotowani - oto moje przykazanie dla wszystkich, którzy we Mnie wierzą."
    ],
    [
      "Dwa dni później rozpoczęła się Pascha - doroczne święto Żydów, w czasie którego jedzą chleb pieczony tylko z nie kwaszonego ciasta. Arcykapłani i inni religijni przywódcy nadal szukali sposobności, aby potajemnie uwięzić Jezusa i wydać Go na śmierć.",
      "- Nie możemy jednak zrobić tego podczas Paschy - mówili - bo spowoduje to rozruchy.",
      "Jezus tymczasem przebywał w Betanii, w domu Szymona Trędowatego. W czasie wieczerzy weszła tam pewna kobieta z flakonem drogiego, wonnego olejku. Stłukła szyjkę flakonu i wylała olejek na Jego głowę.",
      "Niektórzy współbiesiadnicy oburzyli się, uważając to za marnotrawstwo.",
      "- Przecież mogła sprzedać te perfumy i uzyskaną w ten sposób sumę przeznaczyć dla biednych - szeptali.",
      "- Dajcie jej spokój - rzekł jednak Jezus. - Przecież spełniła dobry uczynek!",
      "Biedni zawsze będą wśród was i będziecie mogli im pomagać, kiedy tylko zechcecie, lecz Ja nie zawsze będę z wami.",
      "Ona dała to, co miała, a przy tym zawczasu namaściła moje ciało na pogrzeb.",
      "Zapewniam was: Na całym świecie, wszędzie, gdziekolwiek głoszona będzie Dobra Nowina, będzie się wspominać i chwalić uczynek tej kobiety.",
      "Wtedy Judasz Iskariota, jeden z Dwunastu, wyszedł i udał się do kapłanów, aby im zaproponować, że wyda Jezusa.",
      "Ucieszeni tą propozycją kapłani obiecali Judaszowi nagrodę. On zaś czekał już tylko na sprzyjającą okazję.",
      "Pierwszego dnia Paschy, gdy zgodnie ze zwyczajem zabijano baranka, uczniowie spytali Jezusa, gdzie chciałby spożyć wieczerzę paschalną.",
      "Wysłał więc dwóch uczniów do Jerozolimy, by poczynili niezbędne przygotowania. - Po drodze spotkacie mężczyznę z dzbanem wody - powiedział. - Idźcie za nim.",
      "Wejdziecie do domu, do którego on wejdzie, i powiecie właścicielowi: \"Przysłał nas Pan, byśmy obejrzeli pokój przygotowany dla nas na wieczerzę paschalną\".",
      "Mężczyzna ten zaprowadzi was na górę do dużego, wysprzątanego pomieszczenia i tam przygotujcie wieczerzę.",
      "Poszli więc dwaj uczniowie do miasta i wszystko zastali tak, jak powiedział Jezus. I zajęli się przygotowaniem wieczerzy.",
      "Wieczorem przybył Jezus z pozostałymi uczniami.",
      "W czasie posiłku Jezus rzekł: - Jeden z was, siedzących tu ze Mną, zdradzi Mnie.",
      "Słowa te wywarły na nich ogromne wrażenie. Opanował ich głęboki smutek. Jeden po drugim zaczęli Go pytać: - Czy to ja?",
      "- Jeden z was, Dwunastu - odrzekł. - Ten, który wraz ze Mną sięga do półmiska.",
      "Ja, zgodnie z tym, co dawno zapowiedzieli prorocy, muszę umrzeć; ale straszny los czeka tego, kto Mnie wyda. Lepiej byłoby, aby się wcale nie narodził!",
      "Podczas dalszej części wieczerzy Jezus wziął chleb. Podziękował za niego Bogu, pobłogosławił i połamał go na kawałki. Potem podał uczniom, mówiąc: - Jedzcie ten chleb, to jest ciało moje.",
      "Następnie wziął kielich z winem, podziękował Bogu i podał im. Wszyscy z niego pili.",
      "- Oto krew moja, przelana za wielu - powiedział - pieczętująca Nowe Przymierze między Bogiem a człowiekiem.",
      "Oświadczam wam, że nie skosztuję już wina do dnia, gdy będę pił nowe wino w królestwie Bożym.",
      "Potem zaśpiewali pieśń i poszli na Górę Oliwną.",
      "- Wszyscy Mnie opuścicie - mówił do nich Jezus. - Stanie się tak, jak Bóg zapowiedział ustami proroków: \"Uderzę pasterza i rozproszą się owce\".",
      "Lecz gdy znów powrócę do życia, udam się do Galilei i tam się z wami spotkam.",
      "- Ja nigdy Cię nie opuszczę! - zapewniał Piotr. - Nawet gdy inni odejdą od Ciebie!",
      "- Piotrze! - odrzekł Jezus. - Do jutra rana, zanim kogut zdąży zapiać dwa razy, ty trzykrotnie się Mnie wyprzesz.",
      "- Nigdy! - zaprzeczył Piotr. - Nie wyprę się Ciebie, nawet gdybym miał iść z Tobą na śmierć. Inni także przysięgali.",
      "Doszli tak do gaju oliwnego, zwanego Ogrodem Getsemani. Tam Jezus rzekł: - Usiądźcie tutaj, a ja pójdę się modlić.",
      "I zabrał ze sobą tylko Piotra, Jakuba i Jana. Wkrótce ogarnęła Go trwoga i poczuł głęboki lęk.",
      "- Moją duszę ogarnął śmiertelny smutek - powiedział. - Pozostańcie tu i czuwajcie ze Mną.",
      "Odszedł na bok, padł na ziemię i zaczął się modlić, aby, jeżeli to możliwe, ominęła Go ta straszliwa chwila.",
      "- Ojcze! - mówił. - Ty wszystko możesz! Oddal ode Mnie ten kielich. Jednak Twoja wola niech się stanie, a nie to, czego ja chcę.",
      "Powrócił do trzech uczniów i zastał ich śpiących. - Szymonie, śpisz? Nawet przez godzinę nie mogliście ze Mną czuwać?",
      "Czuwajcie i módlcie się, abyście nie poddali się pokusie! Duch jest gorliwy, ale ciało słabe.",
      "Ponownie oddalił się od nich i modlił się dalej.",
      "Lecz oni byli tak bardzo zmęczeni, że gdy do nich wrócił, znowu spali. Zawstydzeni tym, nie próbowali nawet się tłumaczyć.",
      "A gdy przyszedł do nich po raz trzeci, powiedział: - Odtąd spokojnie możecie spać i odpoczywać. Stało się. Moja godzina wybiła. Teraz Ja, Syn Człowieczy, zostanę wydany w ręce grzeszników.",
      "Podnieście się, już nadchodzi ten, który Mnie zdradzi!",
      "Ledwie skończył mówić, stanął przed Nim Judasz na czele uzbrojonej w miecze i pałki zgrai, wysłanej przez kapłanów i przywódców religijnych.",
      "Ten zdrajca tak się z nimi umówił: \"Pochwyćcie i zabierzcie tego, którego pocałuję na powitanie\".",
      "Gdy tylko się zbliżyli, Judasz podszedł do Jezusa. - Mistrzu! - rzekł i pocałował Go.",
      "Wówczas zgraja rzuciła się na Jezusa i pochwyciła Go.",
      "Jeden zaś z uczniów wyjął miecz, zamachnął się i odciął ucho słudze najwyższego kapłana.",
      "- Czy jestem jakimś bandytą, że przyszliście po Mnie aż tak uzbrojeni? - zapytał Jezus.",
      "- Dlaczego nie zatrzymaliście Mnie w świątyni? Przecież codziennie tam nauczałem! - I dodał: - Wszystko jednak dzieje się zgodnie z tym, co przepowiedziały o Mnie proroctwa.",
      "Wtedy wszyscy Jego uczniowie pouciekali.",
      "Jedynie z tyłu, w pewnym oddaleniu, szedł za nimi jakiś młody człowiek w lekko narzuconej na siebie koszuli. Lecz gdy napastnicy próbowali go schwytać,",
      "uciekł zupełnie nagi, pozostawiając podartą szatę w ich rękach.",
      "Jezusa zaprowadzono do domu najwyższego kapłana, u którego wkrótce zebrali się inni znaczniejsi kapłani i przywódcy żydowscy.",
      "Piotr zaś szedł za Nim, trzymając się z daleka, a potem przysiadł przy ognisku razem ze służbą.",
      "Obradujący wewnątrz kapłani i cała Rada żydowska usiłowali znaleźć przeciw Jezusowi jakiś zarzut, który dałby im prawo skazania Go na śmierć. Jednak wysiłki ich były daremne.",
      "Wprawdzie zabierało głos wielu fałszywych świadków, ale ich zeznania były sprzeczne.",
      "W końcu kilku z nich wystąpiło z następującym oskarżeniem:",
      "- Słyszeliśmy, jak mówił: Zniszczę tę świątynię, zbudowaną przez ludzi, i bez pomocy ludzkich rąk w trzy dni zbuduję nową!",
      "Ale i w tym ich relacje nie były zgodne.",
      "Wówczas wstał najwyższy kapłan i w obecności całej Rady zapytał Jezusa: - Co nam odpowiesz na te oskarżenia?",
      "Lecz Jezus milczał. Wtedy zadał Mu pytanie: - Czy jesteś Mesjaszem, Synem Bożym?",
      "- Tak, jestem - rzekł Jezus. - I zobaczycie Syna Człowieczego siedzącego po prawicy Boga i powracającego na ziemię.",
      "- Słysząc to, najwyższy kapłan rozdarł szaty i głośno zapytał: - Czego więcej trzeba? Po co nam świadkowie?",
      "Sami słyszeliście to bluźnierstwo! Jaki będzie wasz wyrok? Wtedy wszyscy jednogłośnie opowiedzieli się za wyrokiem śmierci.",
      "Potem zaczęli pluć na Jezusa. Zawiązali Mu oczy i bili po twarzy. - Zgadnij, kto Cię uderzył, proroku? - drwili. Pilnujący Go strażnicy również nie szczędzili Mu razów.",
      "- Tymczasem Piotr wciąż przebywał na podwórzu. Gdy grzał się przy ogniu, zauważyła go jedna z dziewcząt służących u najwyższego kapłana.",
      "Przyjrzała mu się uważnie i oświadczyła: - Ty również byłeś z Jezusem Nazarejczykiem.",
      "- Nie wiem, o czym mówisz! - zaprzeczył Piotr i szybko usunął się w najdalszy kąt podwórza. Wtedy właśnie rozległo się pianie koguta.",
      "Dziewczyna, widząc stojącego na uboczu Piotra, pokazała go innym. - On jest tam! Tam jest ten uczeń Jezusa!",
      "Ale Piotr znowu zaprzeczył. Nieco później ludzie zgromadzeni wokół ogniska powiedzieli do niego: - Ty również jesteś jednym z ich! Przecież pochodzisz z Galilei.",
      "On jednak zaklinał się i przysięgał, że to nie prawda.",
      "I znowu kogut zapiał. Wtedy Piotrowi przypomniały się słowa Jezusa: \"Zanim kogut dwa razy zapieje, trzykrotnie się Mnie zaprzesz\". I wybuchnął płaczem."
    ],
    [
      "Następnego dnia wczesnym rankiem zebrali się arcykapłani, starszyzna i nauczyciele religii, czyli cała najwyższa Rada żydowska, aby się zastanowić, co dalej robić. Postanowili przekazać Jezusa pod zbrojną eskortą Piłatowi, namiestnikowi rzymskiemu.",
      "A gdy przyprowadzono Jezusa do Piłata, ten zapytał Go: - Czy jesteś królem Żydów? - Jest tak, jak mówisz - odpowiedział mu Jezus.",
      "A ponieważ obecni tam arcykapłani ciągle wysuwali przeciwko Niemu wiele zarzutów,",
      "Piłat zapytał: - Czemu nic nie mówisz? Czy nie słyszysz tych wszystkich oskarżeń?",
      "Lecz ku wielkiemu zdziwieniu Piłata Jezus nie odezwał się już ani słowem.",
      "A był zwyczaj, że raz w roku, na święto Paschy, Piłat uwalniał na prośbę ludu jednego więźnia żydowskiego.",
      "W tym czasie przebywał właśnie w więzieniu Barabasz, skazany wraz z innymi za morderstwo popełnione podczas rozruchów.",
      "I oto, jak co roku, zebrał się tłum, aby prosić Piłata o uwolnienie więźnia.",
      "- Może wypuścić wam króla Żydów? - zaproponował Piłat. - Czy chcecie, abym Jego właśnie uwolnił?",
      "Zorientował się bowiem, że to arcykapłani z zazdrości uknuli intrygę przeciwko Jezusowi.",
      "Arcykapłani zaś podjudzili tłum i ten zamiast Jezusa zażądał wypuszczenia Barabasza.",
      "- Jeśli uwolnię Barabasza, co mam zrobić z tym, którego nazywacie swoim królem? - pytał znowu Piłat.",
      "- Ukrzyżuj Go! - zawołali w odpowiedzi.",
      "- Ale dlaczego? - dopytywał się Piłat. - Jakie przestępstwo popełnił? Oni jednak jeszcze głośniej krzyczeli: - Ukrzyżuj Go!",
      "Bojąc się rozruchów i chcąc zadowolić lud, Piłat uwolnił Barabasza. Jezusa natomiast kazał ubiczować i skazał na śmierć przez ukrzyżowanie.",
      "Żołnierze rzymscy wyprowadzili Go na dziedziniec, zwołali całą straż pałacową,",
      "odziali Go w purpurowe szaty i włożyli na Jego głowę koronę uplecioną z długich, ostrych cierni.",
      "Potem, niby to oddając Mu honory, wykrzykiwali: - Niech żyje król Żydów!",
      "I bili Go po głowie trzcinowym kijem, pluli na Niego i drwiąc podali na kolana, aby oddać Mu pokłon.",
      "Gdy ich to znudziło, ściągnęli z Niego purpurowe szaty, nałożyli z powrotem Jego własne i poprowadzili na ukrzyżowanie.",
      "Po drodze zaś zmusili wracającego akurat z pola Szymona z Cyreny, ojca Aleksandra i Rufusa, aby niósł Jego krzyż.",
      "W ten sposób doprowadzili Jezusa na miejsce zwane Golgotą, to znaczy czaszką.",
      "Tam podali Mu do picia wino zaprawione gorzkimi ziołami, lecz On odmówił.",
      "Potem Go ukrzyżowali, a o Jego szaty rzucili losy, co kto ma wziąć.",
      "Była godzina dziewiąta rano.",
      "Nad głową Jezusa przymocowano do krzyża tabliczkę określającą Jego winę: \"Król Żydów\".",
      "Po obu Jego stronach ukrzyżowano również dwóch bandytów.",
      "I tak spełniły się słowa Pisma: \"Zaliczono Go do przestępców\".",
      "Przechodzący obok ludzie drwili z Niego. Patrzyli z pogardą i wykrzykiwali: - Widzisz, jak skończyłeś? Mówiłeś, że potrafisz zburzyć i w trzy dni odbudować świątynię!",
      "Skoro jesteś taki mocny, uratuj teraz siebie i zejdź z krzyża!",
      "- Stali tam również arcykapłani i faryzeusze i szydzili z Jezusa: - Innych potrafił ratować, a siebie uratować nie może!",
      "Mesjasz! Król Izraela! Niech zejdzie z krzyża. Jak zobaczymy, to mu uwierzymy! Złorzeczyli Mu również bandyci, którzy z Nim umierali.",
      "Około południa całą ziemię okrył mrok i ciemno było aż do godziny trzeciej.",
      "Wtedy właśnie Jezus głośno zawołał: - ;! - co znaczy: \"Boże mój, Boże mój, czemu Mnie opuściłeś?\"",
      "Stojący w pobliżu ludzie sądzili, że woła proroka Eliasza.",
      "Jakiś mężczyzna pobiegł nawet po gąbkę, nasączył ją winnym octem i podał Mu ją na kiju. - Zobaczmy, czy zjawi się Eliasz i pomoże Mu zejść! - wytłumaczył zebranym.",
      "Lecz Jezus wydał jeszcze jeden okrzyk i skonał.",
      "Wtedy zasłona w świątyni rozdarła się na dwie części - od góry aż do dołu.",
      "Dowódca rzymski, który stał obok krzyża i widział, jak Jezus umiera, zawołał: - To naprawdę był Syn Boży!",
      "Było tam także kilka kobiet, które oglądały to wszystko z daleka - między innymi Maria Magdalena, Maria, matka Jakuba Mniejszego i Józefa, oraz Salome.",
      "One wierzyły w Jezusa i służyły Mu pomocą, gdy przebywał w Galilei. A teraz, wraz z wieloma innymi kobietami, przyszły za Nim do Jerozolimy.",
      "Ponieważ wszystko to wydarzyło się w dniu poprzedzającym szabat,",
      "pewien powszechnie szanowany członek żydowskiej Rady Najwyższej, Józef z Arymatei, oczekujący nadejścia królestwa Bożego, zdobył się na odwagę i pod wieczór przyszedł do Piłata z prośbą o wydanie mu ciała Jezusa.",
      "Piłat nie wierzył, że Jezus już nie żyje. Aby sprawdzić tę wiadomość, wezwał dowódcę odpowiedzialnego za ukrzyżowanie.",
      "Gdy uzyskał od niego potwierdzenie, zezwolił Józefowi zabrać ciało.",
      "Wtedy Józef kupił długie lniane płótno, owinął nim zdjęte z krzyża ciało Jezusa i złożył w wykutym w skale grobie. Wejście zamknięto przy pomocy ogromnego kamienia.",
      "Maria Magdalena oraz Maria, matka Józefa, śledziły uważnie, gdzie położono Jezusa."
    ],
    [
      "A gdy skończył się szabat, Maria Magdalena wraz z Salome i Marią, matką Jakuba, zakupiły wonności, pragnąc namaścić nimi ciało Jezusa.",
      "Wczesnym rankiem, gdy tylko wzeszło słońce, udały się do grobu.",
      "Po drodze zastanawiały się, jak sobie poradzą z głazem zamykającym wejście.",
      "Gdy jednak przybyły na miejsce, stwierdziły, że potężny kamień został przetoczony i wejście do grobu jest otwarte.",
      "Weszły do wnętrza i ujrzały młodzieńca w białej szacie, siedzącego po prawej stronie. A ponieważ bardzo się przestraszyły,",
      "anioł rzekł do nich: - Nie bójcie się. Czyż nie szukacie Jezusa z Nazaretu, który został ukrzyżowany? Nie ma Go tutaj, powstał z martwych! Spójrzcie, oto miejsce, gdzie leżało Jego ciało.",
      "Idźcie teraz i przekażcie Piotrowi oraz pozostałym uczniom: \"Jezus oczekuje was w Galilei i tam właśnie was spotka, tak jak zapowiedział przed śmiercią\".",
      "Drżąc ze strachu, kobiety uciekły od grobu i w oszołomieniu nikomu nie powiedziały ani słowa.",
      "Był wczesny niedzielny poranek, gdy zmartwychwstały Jezus ukazał się po raz pierwszy. Ujrzała Go najpierw Maria Magdalena, ta sama, z której wypędził siedem demonów.",
      "- Ona odnalazła zapłakanych i smutnych uczniów",
      "i oznajmiła im, że widziała Jezusa i że On żyje. Ale oni nie wierzyli.",
      "Tego samego dnia Jezus ukazał się także dwóm innym uczniom będącym w drodze, którzy z początku Go nie poznali, gdyż zmienił swój wygląd.",
      "Gdy jednak zrozumieli, kim jest, wrócili, aby powiadomić o tym pozostałych, ale nadal nikt nie chciał im wierzyć.",
      "Następnie Jezus ukazał się jedenastu uczniom, gdy razem jedli posiłek, i skarcił ich za niedowiarstwo i upór, bo nie chcieli uwierzyć świadkom Jego zmartwychwstania.",
      "Potem rzekł do nich: - Idźcie na cały świat i przekazujcie wszystkim Dobrą Nowinę.",
      "Ci, którzy uwierzą i dadzą się ochrzcić, zostaną zbawieni, a ci, którzy nie uwierzą, będą potępieni.",
      "Wierzący, mocą Mego autorytetu, będą wypędzać demony i mówić nowymi językami.",
      "Będą mogli brać w ręce nawet węże, a jeśli wypiją coś trującego, nic im się nie stanie. Będą też mogli uzdrawiać chorych, kładąc na nich ręce.",
      "Gdy Jezus skończył z nimi rozmawiać, został wzięty do nieba i zasiadł po prawej stronie Boga.",
      "Uczniowie zaś wyruszyli, by wszędzie głosić Dobrą Nowinę. A Pan współdziałał z nimi i potwierdzał ich słowa cudami."
    ]
  ],
  "Lk": [
    [
      "Drogi Teofilu! Wielu już starało się uporządkować przekazywane ustnie wydarzenia z życia Chrystusa,",
      "tak jak je przekazali naoczni od początku świadkowie i słudzy Słowa.",
      "Ja również uznałem za słuszne przestudiować je, od pierwszego do ostatniego, i dokładnie opisać wszystko po kolei,",
      "abyś był pewien tego, czego się nauczyłeś.",
      "Zacznę od historii o pewnym hebrajskim kapłanie, Zachariaszu, który żył w Judei za panowania króla Heroda. Należał on do kapłańskiej grupy Abiasza. Z kapłańskiego rodu Aarona pochodziła również jego żona, Elżbieta.",
      "Byli to ludzie bardzo pobożni w oczach Boga, żyjący w zgodzie tak z duchem, jak i z literą całego Bożego Prawa.",
      "Oboje dożyli sędziwego wieku, ale nie mieli dzieci, gdyż Elżbieta była bezpłodna.",
      "Pewnego dnia, gdy grupa Zachariasza pełniła służbę w świątyni, jemu w drodze losowania",
      "przypadł zaszczyt wejścia do miejsca świętego i złożenia Panu ofiary z kadzidła.",
      "W tym czasie na dziedzińcu znajdowało się wielu modlących się ludzi.",
      "Będąc w świątyni, Zachariasz ujrzał nagle anioła Bożego stojącego po prawej stronie ołtarza kadzenia.",
      "Ogarnęły go zdumienie i strach.",
      "Lecz anioł powiedział: - Nie bój się, Zachariaszu! Przyszedłem ci oznajmić, że Bóg wysłuchał twojej modlitwy: twoja żona, Elżbieta, urodzi syna. Daj mu na imię Jan.",
      "Stanie się on przyczyną radości nie tylko dla was, ale także dla wielu innych ludzi.",
      "Będzie wielki w oczach Pana. Nie będzie pił wina ani innych tego rodzaju napojów i już w łonie matki zostanie napełniony Duchem Świętym.",
      "Przekona wielu Izraelitów, by powrócili do Pana, swego Boga.",
      "Będzie się odznaczał nieugiętym duchem i mocą proroka Eliasza. To on poprzedzi nadejście Mesjasza i przygotuje dla Pana lud. Nauczy go prawdziwej pobożności i takiej miłości do Boga, jaką mieli wasi przodkowie.",
      "- To chyba niemożliwe? - odpowiedział Zachariasz aniołowi. - Jestem już przecież stary, a i moja żona jest w podeszłym wieku.",
      "- Ja jestem Gabriel - rzekł wtedy anioł. - Przebywam w najbliższym otoczeniu Boga. To On posłał mnie do ciebie z tą dobrą nowiną.",
      "Ponieważ mi nie uwierzyłeś, staniesz się niemy aż do czasu spełnienia się wszystkiego, co powiedziałem.",
      "Tymczasem ludzie na dziedzińcu czekali na Zachariasza i dziwili się, dlaczego jeszcze nie wychodzi.",
      "Gdy się wreszcie ukazał, nie był w stanie wypowiedzieć ani słowa. Po jego gestach zebrani zorientowali się, że właśnie widział anioła.",
      "Zachariasz pozostał w świątyni jeszcze kilka dni i dopiero po zakończeniu swej kapłańskiej służby powrócił do domu.",
      "Wkrótce jego żona zaszła w ciążę i przez pięć następnych miesięcy żyła w odosobnieniu.",
      "- Jakże łaskawy jest Pan! - cieszyła się. - Zdjął ze mnie hańbę bezdzietności.",
      "Gdy Elżbieta była w szóstym miesiącu ciąży, Bóg posłał anioła Gabriela do galilejskiego miasteczka Nazaret,",
      "do narzeczonej Józefa, potomka króla Dawida, Marii, która była panną.",
      "Gabriel, stanąwszy przed nią, powiedział: - Bądź pozdrowiona! Pan jest z tobą. Obdarzył cię szczególną łaską.",
      "Oszołomiona Maria zastanawiała się, co miałoby oznaczać takie powitanie.",
      "- Nie bój się, Mario - rzekł wtedy anioł. - Bóg zechciał ci okazać wyjątkową łaskę!",
      "Wkrótce poczniesz i urodzisz syna, któremu dasz na imię Jezus.",
      "Będzie On wielki i nazwą Go Synem Najwyższego. Bóg da Mu tron Jego przodka, króla Dawida.",
      "Będzie wiecznie panował nad Izraelem, a Jego królestwo nie będzie miało końca!",
      "- Ale jak to się stanie? - zapytała Maria. - Jestem jeszcze dziewicą!",
      "- Zstąpi na ciebie Duch Święty i moc Boga cię osłoni. Dlatego dziecko, które urodzisz, będzie świętym Synem Bożym.",
      "Sześć miesięcy temu twoja krewna Elżbieta, uważana za bezpłodną, również zaszła w ciążę mimo podeszłego wieku.",
      "Dla Boga bowiem wszystko jest możliwe.",
      "- Służę memu Panu - rzekła Maria - i jestem gotowa na wszystko, co się Jemu podoba. Niech się stanie tak, jak powiedziałeś. Wtedy anioł odszedł.",
      "Maria zaś szybko udała się do rodzinnego miasta Zachariasza, położonego w górzystej krainie Judei,",
      "aby odwiedzić Elżbietę.",
      "Gdy tylko wypowiedziała słowa pozdrowienia, na dźwięk jej głosu poruszyło się w łonie Elżbiety dziecko, a ona sama została napełniona Duchem Świętym.",
      "Wydała okrzyk radości i zawołała do Marii: - O jak bardzo wyróżnił cię Bóg spośród wszystkich kobiet i jak szczęśliwe jest twoje dziecko!",
      "Jakiż to dla mnie zaszczyt, że odwiedziła mnie matka mojego Pana!",
      "Gdy tylko usłyszałam twoje pozdrowienie, z radości poruszyło się we mnie dzieciątko!",
      "Naprawdę obdarzył cię Bóg wyjątkowym błogosławieństwem, bo uwierzyłaś, że spełnią się Jego słowa.",
      "- Wielbię Pana z całej duszy! - powiedziała Maria.",
      "- Ileż radości dał mi Bóg, mój Zbawiciel!",
      "Bo dostrzegł swą pokorną służebnicę. Dlatego od tej pory wszystkie pokolenia będą mnie nazywać błogosławioną,",
      "gdyż wielkich rzeczy dokonał we mnie Wszechmocny i Święty.",
      "On w każdym pokoleniu okazuje swe miłosierdzie tym, którzy są Mu posłuszni.",
      "Niezwyciężona jest Jego moc! Rozproszył dumnych i wyniosłych.",
      "Pozrzucał władców z tronu, a wywyższył pokornych.",
      "Nasycił głodnych, a bogatych odesłał z pustymi rękami.",
      "Jakże wspomógł swego sługę, Izraela! Nie zapomniał o swojej obietnicy miłosierdzia,",
      "które na zawsze przyrzekł Abrahamowi i jego dzieciom, naszym przodkom.",
      "Maria przebywała u Elżbiety około trzy miesiące, po czym wróciła do domu.",
      "Gdy nadszedł czas porodu, Elżbieta urodziła syna.",
      "Wiadomość o łasce okazanej jej przez Pana dotarła wkrótce do krewnych i znajomych i wszyscy bardzo się ucieszyli.",
      "Ósmego dnia po urodzeniu zeszli się na uroczystość obrzezania. Chcieli, aby dziecko otrzymało imię ojca - Zachariasz,",
      "ale Elżbieta sprzeciwiła się temu: - Nie, nazwiemy go Jan - rzekła.",
      "- Dlaczego? Przecież w całej twojej rodzinie nie ma ani jednej osoby o takim imieniu!",
      "Zwrócili się więc do Zachariasza, ojca dziecka.",
      "Ten zaś gestem poprosił, aby mu podano tabliczkę, i ku zdziwieniu obecnych napisał: \"Niech się nazywa Jan\".",
      "W tej samej chwili odzyskał mowę i zaczął wielbić Boga.",
      "Wszystkich zgromadzonych ogarnął lęk i podziw, a wiadomość o tym zdarzeniu szybko rozeszła się po całej okolicy.",
      "Zastanawiano się też: - Kim będzie to dziecko, bo naprawdę Bóg nad nim czuwa?",
      "Wielbiąc Boga, Zachariasz został napełniony Duchem Świętym i zaczął prorokować:",
      "- Niech będzie błogosławiony Pan, Bóg Izraela. Nawiedził bowiem swój lud i wybawił go.",
      "Posłał potężnego Zbawcę z królewskiego rodu Dawida, swego sługi.",
      "Właśnie tak, jak niegdyś obiecał przez swych świętych proroków.",
      "On wybawi nas z rąk naszych wrogów i tych, którzy nas nienawidzą.",
      "Zlitował się nad przodkami naszymi, pamiętając święte przymierze swoje,",
      "dotrzymując przysięgi złożonej Abrahamowi, ojcu naszemu,",
      "że uwolni nas od wrogów i pozwoli, byśmy bez lęku Mu służyli -",
      "w świętości i sprawiedliwości aż po kres naszego życia.",
      "A ty, synku, zostaniesz prorokiem Najwyższego. Pójdziesz bowiem przed Panem i przygotujesz Mu drogę.",
      "Ukażesz Jego ludowi zbawienie przez odpuszczenie grzechów -",
      "dzięki miłosierdziu naszego Boga, przez które zabłyśnie nam światłość niebiańska,",
      "by oświecić ludzi pogrążonych w ciemnościach i mroku śmierci i wprowadzić nas na drogę pokoju.",
      "Czas mijał, a chłopiec rozwijał się i wzmacniał duchowo. Gdy dorósł, zamieszkał samotnie na pustyni aż do chwili rozpoczęcia swej publicznej działalności w Izraelu."
    ],
    [
      "Tymczasem rzymski cezar August wydał dekret o powszechnym spisie ludności w swym państwie.",
      "Był to pierwszy taki spis od chwili, gdy Kwiryniusz został namiestnikiem Syrii.",
      "Wszyscy udawali się do swych rodzinnych miejscowości, by dać się tam zapisać.",
      "Józef musiał wyruszyć z galilejskiego Nazaretu do Betlejem w Judei, rodzinnego miasta króla Dawida. Pochodził bowiem z jego rodu.",
      "Wybrał się więc w drogę wraz z Marią, swą narzeczoną, która była już w zaawansowanej ciąży.",
      "Gdy tam dotarli, nadszedł czas porodu",
      "i Maria urodziła swego pierwszego Syna. Owinęła Go w pieluszki i położyła w stajennym żłobie, gdyż nie było już dla nich miejsca w tamtejszym zajeździe.",
      "Tej właśnie nocy na pobliskich łąkach pasterze pilnowali owiec.",
      "Nagle stanął pośród nich anioł, a wokół zajaśniała chwała Pana. Bardzo się przestraszyli,",
      "lecz anioł rzekł: - Nie bójcie się! Przynoszę wam radosną nowinę, która dotyczy wszystkich ludzi.",
      "Dzisiaj w Betlejem narodził się Zbawiciel, długo oczekiwany Mesjasz i Pan.",
      "Oto jak Go rozpoznacie: Ujrzycie niemowlę owinięte w pieluszki, leżące w żłobie.",
      "W tym momencie pojawiło się całe mnóstwo aniołów, którzy wielbili Boga:",
      "- Chwała Bogu w niebiosach, a na ziemi pokój tym, których On miłuje.",
      "Gdy aniołowie powrócili do nieba, pasterze rzekli: - Chodźmy do Betlejem i zobaczmy ten cud, o którym słyszeliśmy.",
      "Pobiegli do miasteczka i odnaleźli Marię z Józefem. Ujrzeli także leżące w żłobie niemowlę.",
      "Opowiedzieli wszystkim o tym, co przeżyli i co anioł mówił o dziecku.",
      "Słuchający ich ludzie nie mogli wyjść z podziwu,",
      "a Maria zachowywała to wszystko w swoim sercu i często o tym rozmyślała.",
      "Pasterze powrócili do swoich stad, wielbiąc Boga za to, co słyszeli i widzieli - według zapowiedzi anioła.",
      "Po ośmiu dniach, podczas ceremonii obrzezania, nadano dziecku imię Jezus - jak nakazał anioł, zanim się poczęło.",
      "Gdy zakończył się okres poporodowego oczyszczenia, ustalony w Prawie Mojżesza, rodzice zanieśli Jezusa do Jerozolimy, aby Go poświęcić Panu.",
      "Tak bowiem napisano w Prawie: \"Każdego pierworodnego syna poświęcicie Panu\".",
      "Złożyli też ofiarę oczyszczenia, którą według Prawa mogła być para synogarlic lub dwa młode gołębie.",
      "Mieszkał wtedy w Jerozolimie niejaki Symeon. Był to człowiek prawy, bardzo pobożny i posłuszny Duchowi Świętemu. Nieustannie oczekiwał nadejścia upragnionego przez Izraelitów Mesjasza.",
      "Duch Święty objawił mu, że nie umrze, dopóki Go nie ujrzy.",
      "Tego właśnie dnia Symeon, kierowany przez Ducha, przyszedł do świątyni. Gdy więc rodzice przynieśli Jezusa, by zgodnie z Prawem poświęcić Go Bogu,",
      "spotkał ich i wziął dziecko na ręce, wielbiąc Boga:",
      "- Teraz, Panie Wszechmocny, mogę umrzeć spokojnie.",
      "Ujrzałem bowiem Tego, o którym mi powiedziałeś. Zobaczyłem Zbawiciela,",
      "którego dałeś wszystkim ludom:",
      "światłość narodów i chwałę Twego ludu, Izraela!",
      "Słysząc te słowa o Jezusie, Józef i Maria zdumieli się.",
      "Symeon błogosławił ich i rzekł do Marii: - Oto dziecko, które stanie się przyczyną kontrowersji w Izraelu: jedni je odrzucą, ściągając na siebie zgubę, a inni z radością je przyjmą.",
      "W ten sposób wyjdą na jaw najskrytsze ludzkie myśli. Twoją zaś duszę przeniknie miecz cierpienia.",
      "Tego dnia była również w świątyni prorokini Anna, córka Fanuela, z rodu Aszera. Została wdową po siedmiu latach małżeństwa,",
      "a obecnie miała już osiemdziesiąt cztery lata - była więc w podeszłym wieku. Przez cały ten czas nie opuszczała świątyni - dniem i nocą służyła Bogu, modliła się i wiele pościła.",
      "Gdy spotkała Marię z małym Jezusem, również zaczęła wychwalać Boga. Potem zaś wszystkim mieszkańcom Jerozolimy, którzy oczekiwali przyjścia Zbawiciela, mówiła, że Mesjasz już się narodził.",
      "Po spełnieniu wszystkiego, czego wymagało Prawo Boże, rodzice Jezusa powrócili do rodzinnego Nazaretu w Galilei.",
      "Z upływem czasu chłopiec dorastał i nabierał sił, stawał się coraz mądrzejszy, a Bóg nieustannie mu błogosławił.",
      "- Rodzice jego każdego roku udawali się do Jerozolimy na święto Paschy.",
      "Gdy Jezus ukończył 12 lat, rodzice zabrali Go ze sobą.",
      "Po skończonych uroczystościach wszyscy udali się w drogę powrotną, ale Jezus pozostał w Jerozolimie. Początkowo rodzice tego nie zauważyli.",
      "Szukali Go wśród krewnych i przyjaciół, bo sądzili, że idzie gdzieś w tłumie.",
      "Gdy Go nie znaleźli, wrócili do Jerozolimy, by tam kontynuować poszukiwania.",
      "Odnaleźli Jezusa dopiero po trzech dniach. Siedział w świątyni, w gronie nauczycieli Prawa, słuchał i zadawał im pytania.,",
      "wszystkich, którzy go słuchali zadziwiał swymi wypowiedziami i mądrością.",
      "Rodzice byli zaskoczeni tym widokiem. - Synu - powiedziała matka - dlaczego tak postąpiłeś? Szukaliśmy Cię z ojcem i bardzo się niepokoiliśmy.",
      "- Czemu Mnie szukaliście? - zapytał. - Nie wiedzieliście, że powinienem zajmować się sprawami mego Ojca?",
      "Ale oni nie zrozumieli, co chciał przez to powiedzieć.",
      "Wrócili razem do Nazaretu i był im posłuszny. Jego matka wszystko to zachowywała w swoim sercu.",
      "Jezus zaś rósł i nabierał mądrości, ciesząc się przychylnością Boga i ludzi."
    ],
    [
      "Był piętnasty rok rządów cezara Tyberiusza. W tym czasie namiestnikiem prowincji Judei był Piłat, tetrarchą Galilei - Herod Antypas, tetrarchą Iturei i Trachonu - jego brat Filip, a tetrarchą Abileny - Lizaniasz.",
      "Urząd najwyższego kapłana Izraela sprawowali Annasz i Kajfasz. Wtedy właśnie Jan, syn Zachariasza, mieszkający dotąd na pustyni, otrzymał od Boga swoją misję.",
      "Wędrując po całej okolicy nad brzegami Jordanu wzywał ludzi do opamiętania się i przyjęcia Bożego przebaczenia. Swą przemianę mieli poświadczyć zanurzeniem w wodzie.",
      "Już w księdze proroka Izajasza było to zapowiedziane: \"Oto głos wołający na pustyni: Przygotujcie Panu drogę!",
      "Zrównajcie góry, zasypcie doliny, wyprostujcie zakręty, usuńcie wyboje!",
      "A wtedy wszyscy ujrzą Boże zbawienie\".",
      "Całe tłumy przychodziły do Jana, by dać się zanurzyć, a on ostro im mówił: - Przewrotni obłudnicy! Chcecie uciec przed nadchodzącą karą Bożą?",
      "Udowodnijcie więc swoim życiem, że naprawdę porzuciliście grzech. Ciągle powtarzacie, że jesteście potomkami Abrahama. Ale to za mało! Bóg może stworzyć mu dzieci nawet z tych kamieni!",
      "Topór Jego sądu wisi już nad wami, gotów odciąć was od korzeni. Bo każde drzewo, które nie przynosi dobrego owocu, zostanie ścięte i wrzucone w ogień.",
      "- Co więc mamy czynić? - pytały tłumy.",
      "- Jeśli masz dwa płaszcze, daj jeden biednemu. Masz co jeść? Podziel się z głodnym - odpowiadał Jan.",
      "Przychodzili do niego nawet znani z nieuczciwości poborcy podatkowi, chcąc przyjąć chrzest. Pytali: - Nauczycielu, co mamy czynić?",
      "- Nie pobierajcie większych podatków niż ustalono - odpowiadał im.",
      "- A co z nami? - pytali żołnierze. - Od nikogo nie wymuszajcie pieniędzy. Zadowólcie się swoim żołdem - odpowiedział. - I nikogo fałszywie nie oskarżajcie.",
      "Ponieważ wszyscy oczekiwali przyjścia Mesjasza, zaczęto się zastanawiać, czy przypadkiem to Jan Nim nie jest.",
      "Lecz on zaprzeczył temu: - Ja zanurzam was jedynie w wodzie. Lecz niebawem nadejdzie ktoś potężniejszy ode mnie. Nie jestem nawet godny, by zdjąć Mu buty z nóg. On będzie was zanurzał w Duchu Świętym i w ogniu.",
      "Oddzieli plewy od ziarna i spali je w ogniu niegasnącym, ziarno zaś zachowa w magazynie.",
      "Jan wiele razy w podobny sposób ostrzegał ludzi i głosił Dobrą Nowinę.",
      "Krytykował natomiast Heroda Antypasa za to, że ożenił się z żoną swego brata, Herodiadą, oraz za inne złe czyny.",
      "W późniejszym czasie król dopełnił miary swego grzechu i uwięził Jana.",
      "Pewnego dnia w tłumie zanurzanych przez Jana ludzi znalazł się sam Jezus. Gdy modlił się po chrzcie, otworzyły się niebiosa",
      "i niby gołębica zstąpił na Niego Duch Święty. Rozległ się też głos z nieba: - Jesteś moim ukochanym Synem, moją największą radością.",
      "Gdy Jezus rozpoczynał swą publiczną działalność, miał około trzydziestu lat. Uważano Go za syna Józefa. Ojcem zaś Józefa był Heli, a ojcem Helego -",
      "Mattat. Kolejni ich przodkowie to: Lewi, Melchi, Jannaj, Józef,",
      "Matatiasz, Amos, Nahum, Chesli, Naggaj,",
      "Maat, Matatiasz, Semea, Josech, Joda,",
      "Jan, Resa, Zorobabel, Salatiel, Neri,",
      "Melchi, Addi, Kosam, Elmadan, Her,",
      "Jezus, Eliezer, Jorim, Mattat, Lewi,",
      "Symeon, Juda, Józef, Jona, Eliakim,",
      "Meleasz, Menna, Mattat, Natan, król Dawid,",
      "Jesse, Jobed, Booz, Sala, Naasson,",
      "Aminadab, Admin, Arni, Esrom, Fares, Juda,",
      "Jakub, Izaak, Abraham, Tare, Nachor,",
      "Seruch, Ragau, Falek, Eber, Sala,",
      "Kainam, Arfaksad, Sem, Noe, Lamech,",
      "Matusala, Enoch, Jaret, Maleleel, Kainam,",
      "Enos, Set i Adam. Adama zaś pochodził od Boga."
    ],
    [
      "Po chrzcie Jezus, napełniony Duchem Świętym, opuścił okolice Jordanu. Duch poprowadził Go na pustynię, gdzie przebywał przez czterdzieści dni. Tam też kusił Go diabeł.",
      "Przez cały ten czas nic nie jadł i dopiero na koniec poczuł głód.",
      "Wtedy diabeł rzekł do Niego: - Jeśli jesteś Synem Bożym, rozkaż temu kamieniowi, aby stał się chlebem.",
      "Lecz Jezus odparł: - Pismo powiada: Nie tylko chlebem żywi się człowiek.",
      "Następnie szatan wziął Go na górę, skąd w mgnieniu oka pokazał Mu wszystkie królestwa świata",
      "i zaproponował: dam ci te wszystkie potężne królestwa wraz z całą ich mocą i chwałą. Do mnie należą i mogę je dać, komu tylko zechcę.",
      "Jeśli Ty oddasz mi pokłon, wszystko będzie Twoje.",
      "- Pismo powiada: Jedynie Bogu należy się cześć i pokłon, tylko Jemu masz służyć - odrzekł na to Jezus.",
      "W końcu szatan wziął Go do Jerozolimy, na dach świątyni, i powiedział: - Jeżeli jesteś Synem Bożym, skocz w dół!",
      "Przecież Pismo powiada: \"Ja, Bóg, poślę aniołów, aby Cię chronili,",
      "oraz: Będą Cię nosić, byś nie skaleczył swej nogi o kamień\".",
      "- Ale Pismo powiada również: \"Nie będziesz wystawiał Boga na próbę\" - odpowiedział Jezus.",
      "Diabeł widząc, że nic nie wskóra, na jakiś czas pozostawił Jezusa w spokoju.",
      "Jezus, pełen mocy Ducha Świętego, powrócił do Galilei.",
      "Dzięki swym wystąpieniom w synagogach stał się wkrótce sławny w całym regionie i wszyscy ludzie Go chwalili.",
      "Gdy przybył do rodzinnego Nazaretu, jak zwykle w szabat udał się do synagogi. Podczas nabożeństwa wstał, aby przeczytać tekst z Pisma.",
      "Podano Mu księgę proroka Izajasza. Otworzył ją i przeczytał następujący fragment:",
      "- \"Duch Pański jest nade Mną. Wybrał Mnie, abym głosił ubogim Dobrą Nowinę. Posłał Mnie, abym obwieścił, że więźniowie odzyskają wolność, niewidomi - wzrok, a uciemiężeni doznają uwolnienia od swych gnębicieli,",
      "- że nadszedł czas szczególnej przychylności Pana\".",
      "Potem zamknął księgę, oddał ją słudze i usiadł. Wszyscy obecni w synagodze z napięciem wpatrywali się w Niego.",
      "Wtedy zaczął mówić: - Jesteście dziś świadkami spełnienia się tych słów!",
      "Słuchający byli pełni uznania, ale dziwili się, skąd u Niego tak niezwykłe słowa. - Jak to możliwe? - zastanawiali się. - Przecież to syn Józefa!",
      "On jednak powiedział do nich: - Być może przypomnicie mi przysłowie: \"Lekarzu, ulecz najpierw samego siebie\". Powiecie też: \"Tyle słyszeliśmy o twoich cudach w Kafarnaum. Zrób coś i dla swego rodzinnego miasta\".",
      "Posłuchajcie uważnie: Jak dotąd żaden prorok nie cieszył się uznaniem w swojej ojczyźnie.",
      "- Chociaż było wiele wdów w Izraelu za czasów proroka Eliasza i potrzebowały wsparcia w dniach głodu, gdy przez trzy i pół roku nie spadła ani jedna kropla deszczu,",
      "jednak Eliasz nie został posłany do żadnej z nich, uczynił natomiast cud, aby pomóc obcej wdowie z Sarepty w Sydonie.",
      "W podobnej sytuacji był prorok Elizeusz, który uzdrowił Syryjczyka Naamana, choć w Izraelu wielu trędowatych również potrzebowało pomocy.",
      "Na te słowa wszyscy siedzący w synagodze wpadli w szał.",
      "Zerwali się z miejsc, pochwycili Jezusa i zaciągnęli na zbocze skalistego wzgórza z zamiarem strącenia Go w przepaść.",
      "On jednak przeszedł przez sam środek zbiegowiska i oddalił się.",
      "Stamtąd udał do galilejskiego miasteczka Kafarnaum. Tam również w każdy szabat nauczał w synagodze.",
      "Słuchający byli pełni zdumienia, bo Jezus przemawiał jak ktoś, kto sam posiada władzę i nie potrzebuje się podpierać czyimś autorytetem.",
      "Podczas jednego z nabożeństw jakiś człowiek zniewolony przez złego ducha nagle nieludzko zawołał:",
      "- Nie chcemy mieć z Tobą nic wspólnego, Jezusie z Nazaretu! Przyszedłeś przecież, żeby nas zniszczyć! Wiem, kim jesteś - świętym Synem Boga!",
      "Jezus natychmiast rozkazał duchowi: - Milcz i wyjdź z tego człowieka! Ten powalił człowieka na ziemię i wyszedł, nie wyrządzając mu jednak żadnej krzywdy.",
      "Zdumieni tym widzowie zadawali sobie pytanie: - Jakaż moc jest w Jego słowach, skoro słuchają Go nawet złe duchy?",
      "A wieść o tym wydarzeniu lotem błyskawicy obiegła całą okolicę.",
      "Tego dnia, po wyjściu z synagogi, Jezus udał się do domu Szymona. Okazało się, że jego teściowa miała wysoką gorączkę. Prosili więc Go, aby ją uzdrowił.",
      "Jezus podszedł do chorej i rozkazał, by gorączka ją opuściła. Natychmiast temperatura spadła, a kobieta wstała i przygotowała im posiłek.",
      "Jeszcze tego samego dnia, po zachodzie słońca, mieszkańcy miasteczka przyprowadzili do Jezusa wszystkich chorych, jacy tylko się tam znajdowali, cierpiących na różne dolegliwości. On zaś kładł na nich ręce i uzdrawiał wszystkich.",
      "Uwolnił też wielu od wpływu demonów, które wychodząc z nich wołały: - Jesteś Synem Bożym!, ponieważ wiedziały, że jest Chrystusem. On jednak zakazywał im to mówić.",
      "Następnego dnia, wczesnym rankiem, udał się na pustynię. Ludzie wszędzie Go szukali. Gdy Go znaleźli, prosili, by ich nie opuszczał i pozostał w Kafarnaum.",
      "Odpowiedział im wtedy: - Muszę również w innych miejscach głosić Dobrą Nowinę o królestwie Bożym, bo po to zostałem posłany.",
      "I wędrując po całej Judei, przemawiał w synagogach."
    ],
    [
      "Pewnego dnia, gdy nauczał nad Jeziorem Genezaret, mnóstwo ludzi napierało na Niego. Bardzo pragnęli słuchać słowa Bożego.",
      "Wtedy spostrzegł przy brzegu dwie łodzie, które rybacy opuścili, by wypłukać sieci.",
      "Wszedł do jednej z nich i poprosił Szymona, jej właściciela, aby odepchnął ją nieco na wodę. Sam zaś usiadł i przemawiał z niej do tłumów.",
      "Gdy skończył, zwrócił się do Szymona: - Wypłyń teraz na jezioro i zarzuć sieci.",
      "- Panie - odparł Szymon - całą noc harowaliśmy i niczego nie złowiliśmy. Skoro jednak Ty tak mówisz, zrobię to.",
      "Zarzucili więc sieci, ale tym razem były one pełne i aż się rwały.",
      "Zawołali na pomoc wspólników z drugiej łodzi. Wkrótce obie łodzie były tak zapełnione rybami, że omal nie tonęły.",
      "Widząc to wszystko, Szymon Piotr upadł przed Jezusem na kolana i prosił: - Panie, odejdź ode mnie, bo jestem zbyt grzeszny, aby przebywać z Tobą.",
      "Mówił tak, bo wielość złapanych ryb wywarła na nim ogromne wrażenie. Również inni rybacy byli zdumieni,",
      "a wśród nich wspomniani wspólnicy Szymona - Jakub i Jan, synowie Zebedeusza. Jezus odpowiedział: - Nie obawiaj się! Odtąd ludzi będziesz łowił.",
      "Gdy tylko przybili do brzegu, zostawili wszystko i poszli za Nim.",
      "Będąc w pewnym miasteczku, Jezus spotkał człowieka od stóp do głów pokrytego trądem. Gdy ten Go zobaczył, padł przed Nim na twarz i błagał: - Panie! Jeśli tylko zechcesz, możesz mnie uzdrowić!",
      "Jezus wyciągnął rękę, dotknął chorego i rzekł: - Chcę, bądź zdrowy! Natychmiast z jego ciała zniknęły ślady trądu.",
      "Jezus nakazał mu, aby nikomu o tym nie mówił. I dodał: - Idź do świątyni, niech obejrzy cię kapłan. Złóż też ofiarę, jaką Mojżesz w Prawie nakazał przynosić trędowatym, którzy doznali oczyszczenia. To będzie świadectwo, że zostałeś uzdrowiony.",
      "Jednak wieść o tym rozniosła się bardzo szybko i zaczęły do Jezusa ściągać nieprzebrane tłumy, aby Go słuchać i doznawać uzdrowienia ze swoich chorób.",
      "Dlatego często usuwał się On na pustynię, aby móc się spokojnie modlić.",
      "Pewnego dnia, gdy nauczał, usiedli w pobliżu Niego bardzo religijni faryzeusze i nauczyciele Prawa. Przyszli z wielu miejscowości w Galilei i Judei, a także z Jerozolimy. Właśnie wtedy Jezus ukazywał Bożą moc ku uzdrawianiu.",
      "W pewnej chwili nadeszło kilku mężczyzn, którzy nieśli na macie sparaliżowanego człowieka. Usiłowali przecisnąć się przez tłum, by dotrzeć do Jezusa, ale bezskutecznie.",
      "Weszli więc na tarasowy dach, rozebrali jego fragment i opuścili chorego w dół, tuż przed Jezusa.",
      "Widząc ich wiarę, Jezus rzekł do chorego: - Przyjacielu, twoje grzechy są odpuszczone.",
      "\"Za kogóż on się uważa?!\" - oburzali się w myślach siedzący tam faryzeusze i nauczyciele Prawa. \"Przecież to jawne bluźnierstwo! Nikt nie może odpuszczać grzechów oprócz samego Boga!\" - szeptali.",
      "Ponieważ Jezus wiedział, o czym myślą, odpowiedział: - Dlaczego tak sądzicie?",
      "Co łatwiej powiedzieć do sparaliżowanego: \"Twoje grzechy są odpuszczone\", czy też: \"Wstań i chodź\"?",
      "Udowodnię wam, że jako Syn Człowieczy mam tu i teraz prawo odpuszczania grzechów. Po czym zwrócił się do sparaliżowanego: - Wstań, zabierz swą matę i idź do domu.",
      "W obecności wszystkich chory natychmiast wstał, zabrał matę i poszedł do domu, wielbiąc Boga.",
      "Zgromadzonych przejął strach i podziw. Wielbili Boga i nieustannie powtarzali: \"Zobaczyliśmy dziś coś niezwykłego!\"",
      "Idąc drogą, Jezus spotkał przy pracy Lewiego Mateusza, poborcę podatkowego. Powiedział do niego: - Chodź, zostań moim uczniem.",
      "Na te słowa Mateusz zostawił wszystko i poszedł za Nim.",
      "Wkrótce potem wydał przyjęcie na cześć Jezusa. Wśród gości było wielu poborców podatkowych, jego znajomych.",
      "Faryzeusze i nauczyciele Prawa czynili wyrzuty uczniom Jezusa, mówiąc: - Dlaczego zasiadacie przy jednym stole z grzesznikami?",
      "- Nie potrzebują lekarza zdrowi, ale chorzy - odpowiedział im Jezus.",
      "- Nie przyszedłem wzywać do opamiętania się tych, którzy uważają się za sprawiedliwych, ale grzeszników.",
      "Wtedy zmienili temat i powiedzieli: - Uczniowie Jana Chrzciciela ciągle modlą się i poszczą, podobnie jak i uczniowie faryzeuszów. Twoi zaś tylko jedzą i piją!",
      "- Czy można wymagać, by goście na weselu w obecności pana młodego pościli i smucili się? - zapytał Jezus.",
      "- Przyjdzie jednak czas, gdy im go zabiorą. Wtedy moi uczniowie będą pościć.",
      "Następnie Jezus użył takiego porównania: - Nikt nie drze nowego ubrania, by zrobić z niego łatę do starego. Bo w ten sposób nowe zostanie zniszczone, a łata i tak do starego ubrania nie pasuje.",
      "Nikt też nie wlewa młodego wina do wysłużonych bukłaków, bo podczas fermentacji rozerwałoby ono stwardniały pojemnik i wyciekło.",
      "Młode wino należy wlewać do nowych bukłaków.",
      "Ktoś, kto spróbował starego wina, nie ma już ochoty na młode. Mówi bowiem sobie: \"Nie ma to jak stare, dobre wino\"."
    ],
    [
      "Pewnego razu w szabat uczniowie przechodzili z Jezusem przez pole pszenicy i zrywali kłosy, po czym rozcierali je w dłoniach i jedli ziarno.",
      "- To jest sprzeczne z naszym Prawem! - oburzali się faryzeusze. - Dlaczego pracujecie w dzień święty?!",
      "- Czyż nie czytaliście Pisma? - odpowiedział pytaniem Jezus. - Nie pamiętacie, co zrobił król Dawid, gdy był głodny ze swymi ludźmi?",
      "Po prostu wszedł do świątyni, wziął poświęcone Bogu chleby ofiarne i zjadł je z towarzyszami. A przecież wyłącznie kapłani mogą to robić.",
      "Wiedzcie, że Ja, Syn Człowieczy, mam władzę nad świętem szabatu - zakończył.",
      "Innym razem w szabat poszedł do synagogi i nauczał. Wśród słuchających znajdował się człowiek z bezwładną prawą ręką.",
      "Nauczyciele Prawa i faryzeusze bacznie obserwowali Jezusa, bo chcieli Go przyłapać na uzdrawianiu w szabat. Dzięki temu mogliby Mu postawić formalny zarzut pracowania w dzień święty.",
      "Jezus znał ich myśli na wylot. Dlatego powiedział człowiekowi z chorą ręką: - Wyjdź tutaj, na środek.",
      "Następnie zwrócił się do nich: - Chciałbym was zapytać: Czy w szabat dozwolone jest czynienie dobra, czy też należy postępować źle? Czy wolno uratować życie, czy trzeba je zniszczyć?",
      "Przyjrzał się uważnie każdemu z nich po kolei, po czym rzekł do kaleki: - Wyciągnij rękę! Ten posłuchał, a jego ręka natychmiast stała się zupełnie zdrowa.",
      "Widząc to, wrogowie Jezusa pobledli ze złości, po czym zaczęli się naradzać, jakby Mu tu zaszkodzić.",
      "Kilka dni później Jezus udał się na wzgórze i przez całą noc rozmawiał z Bogiem.",
      "O świcie spotkał się ze swoimi uczniami i wybrał spośród nich dwunastu, których nazwał apostołami.",
      "Oto ich imiona: Szymon (którego nazywał również Piotrem), Andrzej (jego brat), Jakub, Jan, Filip, Bartłomiej,",
      "Mateusz, Tomasz, Jakub (syn Alfeusza), Szymon (zelota), Juda (syn Jakuba)",
      "oraz Judasz Iskariota, który Go później zdradził.",
      "Gdy zeszli ze wzgórza, zatrzymali się na rozległej równinie, gdzie otoczyło ich liczne grono pozostałych uczniów oraz nieprzebrane tłumy ludzi. Z całej bowiem Judei, z Jerozolimy, a nawet z nadmorskich okolic Tyru i Sydonu przybywali ludzie,",
      "żeby słuchać Jezusa i dać uwolnić się od chorób. Ci, którzy byli dręczeni przez złe duchy, odzyskiwali spokój.",
      "Każdy z obecnych usiłował Go dotknąć, bo swoją mocą wszystkim przywracał zdrowie.",
      "Wtedy Jezus spojrzał na uczniów i powiedział: - Szczęśliwi jesteście wy, ubodzy, bo do was należy królestwo Boże!",
      "Szczęśliwi jesteście wy, którzy teraz cierpicie głód, bo na pewno zostaniecie nasyceni. Szczęśliwi jesteście wy, którzy teraz płaczecie, bo nadejdzie czas, gdy będziecie się radować.",
      "Szczęśliwi jesteście, gdy ludzie was nienawidzą, odsuwają się od was i znieważają, gdy imieniem waszym pomiatają z powodu Syna Człowieczego.",
      "Cieszcie się wtedy i skaczcie z radości, bo w niebie czeka na was wspaniała nagroda. Tak samo w przeszłości traktowano prawdziwych proroków, a Bóg ich docenił.",
      "Lecz nieszczęśliwi jesteście wy, bogacze, bo cała wasza radość jest tylko tu, na ziemi.",
      "Nieszczęśliwi jesteście wy, którzy teraz żyjecie w dostatku, bo będziecie jeszcze cierpieć głód. Nieszczęśliwi jesteście wy, którzy teraz beztrosko się śmiejecie, bo nadejdzie czas, gdy gorzko zapłaczecie.",
      "Nieszczęśliwi jesteście, gdy wszyscy was wychwalają. Tak samo w przeszłości traktowano fałszywych proroków, a Bóg wcale ich nie wywyższył.",
      "Słuchajcie Mnie dalej: Okazujcie miłość swoim wrogom i czyńcie dobro tym, którzy was nienawidzą.",
      "Dobrze mówcie o tych, którzy was przeklinają, i módlcie się za tych, którzy was krzywdzą.",
      "Jeśli cię ktoś znieważy, uderzając w policzek, nadstaw mu i drugi! A jeśli zabiera twój płaszcz, oddaj mu również koszulę.",
      "Daj każdemu, kto cię o coś prosi, a jeśli ci coś zabiera, nie żądaj zwrotu.",
      "Tak postępujcie wobec innych, jak chcielibyście, żeby z wami postępowano.",
      "Czy sądzicie, że zasługujecie na uznanie, bo kochacie ludzi, którzy was kochają? Tak przecież postępują nawet bezbożni!",
      "Cóż w tym nadzwyczajnego, że wyświadczacie dobro tym, którzy tak samo postępują w stosunku do was? Na to stać nawet grzeszników.",
      "Jeśli pożyczacie pieniądze tylko tym, od których spodziewacie się zwrotu, jakiego możecie spodziewać się uznania? Nawet najgorsi grzesznicy pożyczają sobie pieniądze i chcą dostać z powrotem tyle samo.",
      "Wy zaś czyńcie więcej: Miłujcie nawet swoich wrogów. Wyświadczajcie im dobro i pożyczajcie im, nie oczekując w zamian niczego. Wasza nagroda w niebie będzie wielka, a wy zachowujcie się jak przystoi synom Boga, gdyż On jest dobry również dla ludzi niewdzięcznych i złych.",
      "Bądźcie miłosierni tak jak wasz Ojciec w niebie.",
      "Nie krytykujcie nikogo ani nie potępiajcie, to i sami tego nie doświadczycie. Bądźcie wyrozumiali, a i Bóg wam okaże wyrozumiałość.",
      "Hojnie dawajcie, a dużo otrzymacie. Dar wasz powróci do was nie uszczuplony i obfity. Jak wy odmierzacie, skąpo albo hojnie, tak odmierzą i wam.",
      "Następnie przedstawił im kilka porównań na ten temat: - Nie może ślepy prowadzić ślepego, bo i tak obydwaj się przewrócą.",
      "Podobnie uczeń nie jest mądrzejszy od swego nauczyciela. Dopiero z czasem stanie się jak on.",
      "Dlaczego więc potrafisz dostrzec źdźbło w oku przyjaciela, gdy w swoim nie możesz zauważyć całej belki?",
      "Jak możesz mówić: \"Przyjacielu, pozwól, że pomogę ci usunąć źdźbło z oka\", skoro w ogóle nie widzisz belki w swoim oku? Obłudniku! Najpierw wyrzuć belkę własnych wad, a wtedy przejrzysz i będziesz mógł pomóc mu usunąć źdźbło jego słabości!",
      "Szlachetna odmiana drzewa nie rodzi gorzkich owoców, a owoce dzikiego drzewa nie są smaczne.",
      "Każde drzewo łatwo rozpoznać po jego owocach. Nie zbierzesz nigdy fig z ciernia ani winogron z krzaku jeżyn.",
      "Tak też prawy człowiek postępuje szlachetnie, bo jego słowa i czyny wypływają z dobroci serca. Natomiast postępowanie i wypowiedzi człowieka złego obnażają jego gorzkie wnętrze. Z ust bowiem wypływa to, co się kryje w ludzkim sercu.",
      "Dlaczego nazywacie Mnie swoim Panem, skoro nie jesteście posłuszni temu, co mówię?",
      "Każdego, kto do Mnie przychodzi, słucha moich słów i stosuje je w praktyce, można porównać do człowieka,",
      "który przygotował głęboki, solidny fundament skalny i postawił na nim swój dom. Gdy nadeszła powódź, wzburzone wody rzeki nie ruszyły domu z miejsca, bo był solidnie zbudowany.",
      "Natomiast ten, kto Mnie słucha, ale nie robi tego, co mówię, podobny jest do człowieka, który zbudował swój dom na piasku - bez fundamentów. Gdy rzeka wylała, dom od razu się zawalił, a jego upadek był wielki."
    ],
    [
      "Gdy Jezus skończył nauczać lud, powrócił do Kafarnaum.",
      "Tak się złożyło, że właśnie wtedy ulubiony sługa pewnego oficera, setnika armii rzymskiej, zachorował tak poważnie, że był bliski śmierci.",
      "Gdy oficer usłyszał o Jezusie, wysłał do Niego kilku poważnych przedstawicieli starszyzny hebrajskiej z prośbą, aby zechciał przyjść i uzdrowić chorego.",
      "Spotkawszy się z Jezusem, gorąco Go prosili: - Pomóż mu, bo zasługuje na to.",
      "Bardzo szanuje nasz naród i nawet własnym kosztem wybudował nam synagogę!",
      "Jezus wyruszył z nimi w drogę, ale zanim zdołał dotrzeć do domu, oficer wysłał swych przyjaciół ze słowami:",
      "- Panie, nie zadawaj sobie trudu, aby pokonywać drogę do mojego domu. Nie jestem godzien takiego zaszczytu. Właśnie dlatego sam nie wyszedłem Ci na spotkanie. Wystarczy, że tam, gdzie jesteś, powiesz słowo, a sługa mój z pewnością będzie zdrowy.",
      "Rozumiem to, bo przecież podlegam przełożonemu i sam wydaję rozkazy żołnierzom. Wystarczy, że powiem: \"Idźcie\", a oni idą, albo: \"Chodźcie\" i przychodzą. A gdy mówię słudze: \"Zrób to lub tamto\", on tak czyni.",
      "Słysząc to, Jezus bardzo się zdziwił. Zwrócił się do otaczającego Go tłumu i rzekł: - Doprawdy, nawet w Izraelu nie spotkałem człowieka tak wielkiej wiary.",
      "Gdy przyjaciele oficera wrócili do domu, sługa był już zupełnie zdrów.",
      "Następnego dnia Jezus udał się wraz z uczniami do miasteczka Nain. Jak zwykle podążał za nimi wielki tłum ludzi.",
      "Gdy zbliżyli się do bramy miasta, ujrzeli wychodzący stamtąd orszak żałobny. Za zmarłym chłopcem, jedynakiem, szła jego matka, która była wdową, oraz wielu mieszkańców miasteczka.",
      "Gdy Jezus ją ujrzał, ogarnęło Go wielkie współczucie i rzekł: - Nie płacz!",
      "Następnie podszedł do trumny i dotknął jej, a niosący ją zatrzymali się. - Chłopcze - powiedział - wstań!",
      "I oto zmarły ożył, usiadł i zaczął rozmawiać, a Jezus powierzył go matce.",
      "Bojaźń ogarnęła wszystkich, którzy to widzieli. Wielbili Boga i mówili: - Wielki prorok pojawił się wśród nas! Bóg nawiedził dziś swój lud!",
      "Wieść o tym cudzie szybko rozeszła się po całej Judei, a nawet poza jej granice.",
      "Również uczniowie Jana Chrzciciela opowiedzieli mu o tym.",
      "On wysłał do Jezusa dwóch z nich z pytaniem: - Czy to Ty jesteś zapowiedzianym Mesjaszem, czy też musimy jeszcze na Niego czekać?",
      "Uczniowie ci przybyli do Jezusa i powiedzieli: - Jan przysłał nas do Ciebie z pytaniem: Czy to Ty jesteś zapowiedzianym Mesjaszem, czy też musimy jeszcze na Niego czekać?",
      "W tym właśnie czasie, uzdrawiał wielu ludzi z różnych chorób, uwalniał od złych duchów, a niewidomym przywracał wzrok.",
      "- Wracajcie do Jana - odrzekł Jezus - i opowiedzcie mu o wszystkim, coście tu widzieli i słyszeli: ślepi widzą, kalecy i trędowaci odzyskują zdrowie, głusi słyszą, umarli powstają do życia, a ubodzy słuchają Dobrej Nowiny.",
      "Szczęśliwy będzie ten, kto we Mnie nie zwątpi.",
      "Gdy oni odeszli, Jezus zwrócił się do zgromadzonych tłumów i zaczął im mówić o Janie. - Kogo chcieliście zobaczyć, gdy chodziliście na Pustynię Judejską? Człowieka chwiejnego w swych przekonaniach jak przybrzeżna trzcina, miotana przez wiatr?",
      "Czy chcieliście spotkać kogoś w szykownym stroju? Ci, którzy żyją w przepychu i wszelkich wygodach, nie przebywają na pustyni, lecz w pałacach.",
      "A może chcieliście tam znaleźć proroka? Tak, ale Jan jest kimś jeszcze większym niż prorok!",
      "Pismo bowiem mówi o nim: \"Posyłam przed Tobą swego posłańca, aby przygotował Ci drogę\".",
      "Zapewniam was: Nie ma wśród ludzi większego niż Jan. A jednak nawet najbardziej szary obywatel królestwa Bożego jest od niego większy.",
      "Wszyscy słuchający Jana, nawet uważani za największych grzeszników poborcy podatkowi, przyznawali, że Boże wymagania są słuszne, i przyjmowali jego chrzest.",
      "Wyjątek stanowili tylko faryzeusze i nauczyciele Prawa, którzy odrzucili Bożą drogę i nie chcieli, by Jan ich zanurzył w wodzie.",
      "Jezus kontynuował: - Cóż można powiedzieć o takich ludziach? Do kogo ich porównać?",
      "Podobni są do dzieci bawiących się na placu, narzekających na przyjaciół: \"Jak wam wesoło graliśmy, to nie tańczyliście, a jak smutno nuciliśmy, nie płakaliście\".",
      "Gdy pojawił się Jan Chrzciciel, pościł i przez całe życie nie tknął wina, a wy stwierdziliście: \"To szaleniec będący pod wpływem złego ducha!\"",
      "Gdy ja do was przyszedłem, jem i piję to, co mi podają, a mówicie: \"Ale żarłok i pijak! A do tego przyjaciel najgorszych grzeszników i kolaborantów\".",
      "Co za przewrotność! Można jednak poznać czyjeś mądre postępowanie po jego czynach.",
      "Pewnego razu jeden z faryzeuszy zaprosił Jezusa do swego domu na obiad. Gdy już zasiedli do posiłku,",
      "kobieta lekkich obyczajów dowiedziała się o miejscu pobytu Jezusa i przyszła tam z flakonikiem drogiego wonnego olejku.",
      "Uklękła z płaczem u Jego stóp, a jej łzy kapały na nie. Wtedy własnymi włosami je wytarła, po czym zaczęła je całować i namaszczać olejkiem.",
      "Na ten widok ów faryzeusz pomyślał sobie: \"Jeśli On nie wie, kim jest ta grzeszna kobieta, która Go dotyka, to co z niego za prorok?\"",
      "Lecz Jezus, znając jego myśli, rzekł: - Szymonie, chciałbym ci o czymś opowiedzieć. - Dobrze, nauczycielu, powiedz - odparł Szymon.",
      "- Pewien człowiek miał dwóch dłużników: jeden był mu winien pięćset, a drugi pięćdziesiąt denarów.",
      "Ponieważ żaden z nich nie był w stanie zwrócić pieniędzy, więc łaskawie dług im darował. Jak myślisz, który z nich będzie go bardziej miłował?",
      "- Sądzę, że ten, któremu więcej umorzył - odpowiedział Szymon. - Masz rację - potwierdził Jezus.",
      "Wskazał Szymonowi kobietę i rzekł: - Popatrz na nią. Gdy wszedłem do twego domu, nie podałeś Mi wody do obmycia stóp z kurzu. Ona zaś obmyła je własnymi łzami i otarła włosami.",
      "Nie przywitałeś Mnie tradycyjnym pocałunkiem, a ona nie przestaje całować moich stóp.",
      "Nie namaściłeś Mi głowy olejkiem, a ona wylała na moje stopy drogie perfumy.",
      "Ponieważ wybaczono jej wiele grzechów, okazała wielką miłość. Ten zaś, komu mało się wybacza, niewielką okazuje miłość.",
      "Do kobiety zaś rzekł: - Twoje grzechy zostały ci odpuszczone.",
      "Zaproszeni goście zaczęli mówić między sobą: - Za kogo On się uważa, że innym odpuszcza grzechy?",
      "Jezus natomiast powiedział jeszcze kobiecie: - Zaufałaś, więc jesteś ocalona. Odejdź w pokoju."
    ],
    [
      "Po pewnym czasie Jezus wraz z Dwunastoma udał się w dalszą drogę. Odwiedzał okoliczne miasta i wioski, wszędzie głosząc nadejście królestwa Bożego.",
      "Towarzyszyły Mu również kobiety, które uzdrowił i uwolnił od złych duchów. Wśród nich były: Maria, zwana Magdaleną, którą uwolnił aż od siedmiu złych duchów,",
      "Joanna, żona Chuzy, zarządcy w pałacu Heroda Antypasa, Zuzanna i wiele innych. Wspierały one Jezusa i Jego uczniów z tego, co posiadały.",
      "Pewnego dnia, gdy zgromadzony wokół Jezusa tłum nadal się powiększał, a z okolicznych miasteczek ciągle jeszcze napływali nowi ludzie, On przedstawił im następujące porównanie:",
      "- Pewien rolnik wyszedł w pole siać ziarno. Gdy je rozrzucał, niektóre ziarna padły na skraj drogi, gdzie zostały zdeptane i wydziobane przez ptaki.",
      "Inne padły na cienką warstwę gleby o skalistym podłożu. Zaczęły wprawdzie rosnąć, lecz pozbawione wilgoci wkrótce zwiędły.",
      "Jeszcze inne padły między chwasty i niebawem zostały przez nie zagłuszone.",
      "Lecz niektóre padły na glebę urodzajną. Tam wyrosły i przyniosły sto razy więcej ziarna, niż zostało wysiane. Kończąc przykład, Jezus głośniej dodał: - Kto ma uszy, niech słucha uważnie.",
      "Uczniowie zapytali Go, o co chodziło w tym porównaniu.",
      "On odpowiedział: - Wam pozwala Bóg zrozumieć tajemnice swojego królestwa, inni słuchają tylko obrazowych przykładów. Ale - jak zapowiedziało Pismo - \"Chociaż patrzą, nie widzą, chociaż słuchają, nie rozumieją\".",
      "Takie jest znaczenie tego porównania: Ziarno oznacza słowo Boże.",
      "Ubita droga to ludzie, którzy pozwalają szatanowi wykraść z ich serca słowo i przez to nie potrafią uwierzyć, i nie dostępują zbawienia.",
      "Gleba kamienista to ludzie, którzy chętnie słuchają i przyjmują moje słowa, ale nie docierają one do ich głębi. Początkowo wierzą, lecz w czasie próby opuszczają Mnie.",
      "Ziarna posiane wśród chwastów przedstawiają tych, którzy słuchają Bożego słowa i wierzą, lecz z czasem zmartwienia, pogoń za bogactwem i przyjemności życia tłumią ich wiarę. Dlatego nie osiągają dojrzałości.",
      "Natomiast urodzajna gleba to ludzie o dobrym i szlachetnym sercu. Ci słuchają słów Bożych, pielęgnują je w sobie i przez wytrwałość przynoszą plon.",
      "I dodał: - Nikt nie zapala lampy po to, by ją czymś zakryć lub postawić pod łóżkiem. Przeciwnie, stawia ją zawsze w widocznym miejscu, by wszystkim świeciła.",
      "Wszystko bowiem, co jest ukryte i tajne, kiedyś wyjdzie na jaw.",
      "Zastanówcie się więc, czy uważnie słuchacie. Każdy, kto choć trochę Mnie rozumie, zrozumie dzięki Bogu dużo więcej. Kto zaś nic nie pojmuje, przestanie rozumieć nawet to, co uważał, że wie.",
      "Pewnego dnia przybyli do Jezusa Jego matka i bracia. Jednak z powodu tłumów nie mogli się dostać do domu, w którym nauczał.",
      "Ktoś więc powiedział Jezusowi: - Twoi bliscy, matka i bracia, stoją przed domem i chcą się z Tobą zobaczyć.",
      "Lecz On odrzekł: - Naprawdę bliscy Mi są ci, którzy słuchają słowa Bożego i są mu posłuszni.",
      "Kilka dni później Jezus powiedział uczniom: - Popłyńmy na drugą stronę jeziora. Wsiedli więc do łodzi i wypłynęli.",
      "W czasie podróży Jezus zdrzemnął się. Wtedy właśnie zerwał się silny sztorm i łódź zaczęła tonąć.",
      "Przerażeni uczniowie rzucili się w Jego stronę i obudzili Go wołaniem: - Mistrzu, Mistrzu! Toniemy! On, gdy się ocknął, skarcił wiatr i fale. Nagle sztorm ustał i nastała głęboka cisza.",
      "Wówczas zwrócił się do uczniów: - To tak mi ufacie? Oni zaś, wciąż jeszcze przestraszeni, ze zdumieniem pytali samych siebie: - Kim On naprawdę jest, że nawet wiatr i woda Go słuchają?!",
      "Tak przybyli do krainy Gerazeńczyków, leżącej po drugiej stronie jeziora, naprzeciw Galilei.",
      "Gdy Jezus schodził na brzeg, podbiegł do Niego człowiek, mieszkaniec pobliskiego miasta, zniewolony przez złego ducha. Już od dłuższego czasu chodził pół nagi i nie mieszkał w swoim domu, ale w cmentarnych grobowcach.",
      "Gdy tylko zobaczył Jezusa, upadł przed Nim na ziemię, przeraźliwie krzycząc: - Czego ode mnie chcesz, Jezusie, Synu Najwyższego Boga? Błagam, nie dręcz mnie!",
      "Jezus bowiem rozkazał złemu duchowi wyjść z tego człowieka; bo już wiele razy tracił nad sobą panowanie i choć wiązano go łańcuchami i zakuwano w kajdany, rozrywał je pod wpływem tego ducha, który gnał go potem na pustynię.",
      "- Jak ci na imię? - spytał Jezus. - Legion - odparł zły duch, gdyż w człowieka tego weszło bardzo dużo duchów.",
      "Zaczęły one błagać Jezusa, aby nie odsyłał ich do otchłani.",
      "Akurat na pobliskim zboczu pasło się duże stado świń. Złe duchy poprosiły więc, by im pozwolił w nie wejść. Jezus zgodził się.",
      "Wtedy opuściły człowieka i weszły w świnie. Oszalałe zwierzęta pędem puściły się w kierunku urwiska i potopiły się w jeziorze.",
      "Przestraszeni pasterze uciekli i rozpowiadali w pobliskim mieście i okolicach o wszystkim, co się wydarzyło.",
      "Wkrótce nadciągnął tłum, by zobaczyć, co się stało. Zniewolony przez złego ducha człowiek siedział teraz spokojnie u stóp Jezusa, już ubrany i przy zdrowych zmysłach. Na ten widok ludzi ogarnęło przerażenie.",
      "Naoczni świadkowie opowiadali, w jaki sposób został uzdrowiony.",
      "Zgromadzone tłumy Gerazeńczyków prosiły, by Jezus opuścił ich strony. Wszyscy bowiem byli śmiertelnie przestraszeni. On wsiadł więc z powrotem do łodzi.",
      "Uzdrowiony chciał udać się z Nim, ale Jezus się nie zgodził:",
      "- Wracaj do domu - powiedział - i opowiadaj, co Bóg dla ciebie zrobił. Odszedł więc i całemu miastu opowiadał, co Jezus dla niego uczynił.",
      "Na przeciwległym brzegu przywitał Jezusa cały tłum ludzi, którzy długo na Niego czekali.",
      "W pewnej chwili podszedł do Niego niejaki Jair, przełożony hebrajskiej synagogi. Upadł Mu do nóg i prosił, by poszedł z nim do domu.",
      "Jego dwunastoletnia córeczka, jedynaczka, była umierająca. Z trudem torując sobie drogę w tłumie, Jezus udał się za nim.",
      "W tym czasie pewna kobieta podeszła z tyłu do Jezusa. Od dwunastu lat cierpiała na krwotok, ale żaden z lekarzy nie potrafił jej pomóc, chociaż wydała na nich wszystkie swoje pieniądze.",
      "Gdy jednak dotknęła tylko końca płaszcza Jezusa, krwawienie ustało.",
      "- Kto Mnie dotknął? - zapytał Jezus. Nikt się jednak nie przyznawał, a Piotr wyraził zdziwienie: - Mistrzu, przecież mnóstwo ludzi tłoczy się wokół Ciebie.",
      "Ale Jezus powtórzył: - Ktoś dotknął Mnie świadomie. Wiem, że moja moc kogoś uzdrowiła.",
      "Wtedy kobieta zrozumiała, że nie zdoła niczego ukryć. Z drżeniem upadła przed Jezusem na kolana i wobec wszystkich wyznała, dlaczego Go dotknęła i że doznała natychmiastowego uzdrowienia.",
      "- Kobieto - rzekł Jezus - zaufałaś, więc odzyskałaś zdrowie. Idź w pokoju.",
      "Gdy jeszcze z nią rozmawiał, do Jaira przybył z domu posłaniec z wiadomością: - Twoja córka nie żyje. Nie ma sensu trudzić Nauczyciela.",
      "Słysząc to, Jezus zwrócił się do ojca: - Nie bój się. Zaufaj, a dziecko będzie żyło.",
      "Gdy dotarli do domu Jaira, Jezus nie pozwolił wejść do pokoju dziewczynki nikomu oprócz Piotra, Jakuba, Jana i jej rodziców.",
      "Wokół wszyscy lamentowali. - Przestańcie płakać! - rzekł do nich Jezus. - Ona nie umarła, tylko śpi!",
      "Lecz słowa te wywołały tylko drwiny, gdyż wszyscy wiedzieli, że dziewczynka jest martwa.",
      "Jezus wszedł do domu, wziął ją za rękę i powiedział: - Dziewczynko, wstań!",
      "W tej samej chwili powróciło do niej życie i wstała. - Dajcie jej coś do jedzenia - powiedział.",
      "Rodzice osłupieli z wrażenia, a Jezus zabronił im opowiadać o tym wydarzeniu."
    ],
    [
      "Pewnego dnia Jezus przywołał do siebie dwunastu apostołów: dał im władzę uwalniania od wszystkich złych duchów i moc leczenia wszelkich chorób.",
      "Potem posłał ich, by głosili nadejście królestwa Bożego i uzdrawiali chorych.",
      "- Niczego ze sobą nie bierzcie - mówił im - ani laski na drogę, ani torby podróżnej, ani żywności i pieniędzy, ani nawet ubrania na zmianę.",
      "Gdy w jakiejś miejscowości wejdziecie do domu, pozostańcie w nim.",
      "Jeśli jednak gospodarze nie zechcą was ugościć i wysłuchać, odejdźcie, strząsając kurz ze swoich stóp na znak, że źle postąpili.",
      "Apostołowie odwiedzali więc napotkane wioski, głosząc Dobrą Nowinę i uzdrawiając chorych.",
      "Wieści o cudach dokonywanych przez Jezusa dotarły również do Heroda Antypasa. Niepokoił się nimi, ponieważ niektórzy mówili, że to Jan Chrzciciel zmartwychwstał.",
      "Inni jednak twierdzili, że jest to zapowiedziany prorok Eliasz, a jeszcze inni - że to jakiś zmartwychwstały prorok.",
      "- Przecież Jan został ścięty na mój rozkaz! - mówił Herod. - Kim wobec tego jest człowiek, o którym słyszę te dziwne wieści? Dlatego bardzo chciał Go zobaczyć.",
      "Gdy apostołowie powrócili, opowiedzieli Jezusowi o wszystkim, co robili. On postanowił niepostrzeżenie zabrać ich do Betsaidy.",
      "Tłumy zorientowały się jednak, dokąd poszli, i podążyły za nimi. Jezus przyjął to życzliwie i nauczał zebranych o królestwie Bożym oraz uzdrawiał cierpiących.",
      "Lecz gdy zbliżył się wieczór, uczniowie doradzili Mu: - Roześlij ludzi do pobliskich wiosek i gospodarstw, by poszukali sobie pożywienia i noclegu. Tu, na pustkowiu, nic nie znajdą.",
      "Jednak Jezus odrzekł: - Wy dajcie im jeść! - Niestety - tłumaczyli - mamy tylko pięć chlebów i dwie ryby! Chyba nie chcesz, żebyśmy dla nich wszystkich kupili żywności?",
      "Samych mężczyzn było bowiem około pięciu tysięcy. - Powiedzcie, aby usiedli w grupach po pięćdziesiąt osób - polecił im jednak Jezus.",
      "Uczniowie przygotowali tłum w ten sposób.",
      "Jezus wziął wtedy te pięć chlebów i dwie ryby, spojrzał w niebo, podziękował za nie Bogu, a następnie połamał na kawałki, które uczniowie rozdawali ludziom.",
      "Wszyscy najedli się do syta, a zebranych resztek pozostało jeszcze dwanaście koszy!",
      "Pewnego dnia Jezus modlił się samotnie. W pobliżu byli tylko Jego uczniowie. Wtedy zapytał ich: - Za kogo ludzie Mnie uważają?",
      "- Jedni mówią, że jesteś Janem Chrzcicielem, inni, że zapowiedzianym Eliaszem lub jednym z dawnych proroków, który zmartwychwstał - odpowiedzieli.",
      "- A kim jestem według was? - Bożym Mesjaszem! - odrzekł Piotr.",
      "Wtedy surowo im przykazał, by jeszcze o tym nikomu nie mówili.",
      "I dodał: - Syn Człowieczy musi wiele wycierpieć: zostanie odrzucony przez przywódców Izraela, starszyznę, arcykapłanów i nauczycieli Prawa i zabity. Lecz trzeciego dnia po śmierci zmartwychwstanie.",
      "Potem, już w obecności tłumów, powiedział: - Jeśli ktoś chce Mnie naśladować, najpierw niech zrezygnuje z własnych ambicji i niech codziennie dźwiga swój krzyż.",
      "Kto chce zachować swe życie dla siebie, utraci je. Kto jednak poświęci je dla Mnie, zachowa je.",
      "Cóż za pożytek przyniesie człowiekowi zdobycie choćby całego świata, jeśli zatraci przy tym samego siebie?",
      "Jeśli ktoś teraz wstydzi się Mnie i mojej nauki, to Ja, Syn Człowieczy, także będę się go wstydził, gdy powrócę pewnego dnia na ziemię w blasku swojej chwały oraz chwały Ojca i świętych aniołów.",
      "Wierzcie Mi jednak, że niektórzy z was, tutaj obecni, nie umrą, zanim nie ujrzą królestwa Bożego!",
      "Około ośmiu dni później Jezus zabrał ze sobą Piotra, Jakuba i Jana i wszedł na górę, aby się modlić.",
      "Podczas modlitwy Jego twarz zajaśniała blaskiem, a ubranie stało się olśniewająco białe.",
      "Nagle pojawili się dwaj mężczyźni i zaczęli z Nim rozmawiać. Byli to Mojżesz i Eliasz.",
      "Stali tak w aureoli chwały i rozmawiali o Jego śmierci, która miała wkrótce nastąpić w Jerozolimie.",
      "Tymczasem Piotr i jego towarzysze zdrzemnęli się. Po przebudzeniu ujrzeli Jezusa promieniejącego jasnością i chwałą oraz dwóch stojących przy Nim mężczyzn.",
      "Gdy Mojżesz i Eliasz oddalili się od Jezusa, Piotr, nie wiedząc z wrażenia, co mówi, zaproponował: - Mistrzu, dobrze, że tu jesteśmy! Postawimy trzy szałasy: dla Ciebie, dla Mojżesza i dla Eliasza.",
      "Ledwo jednak zdążył to powiedzieć, pojawił się obłok i zakrył ich wszystkich. Uczniowie przerazili się.",
      "Z obłoku zaś odezwał się głos: - Oto mój Syn, mój Wybrany. Jego słuchajcie!",
      "Gdy głos umilkł, pozostał już tylko sam Jezus i uczniowie. Jednak przez długi czas nikomu o tym nie opowiadali.",
      "Następnego dnia w czasie schodzenia z góry wyszła im na spotkanie ogromna rzesza ludzi.",
      "Nagle ktoś z tłumu zawołał: - Nauczycielu, zechciej spojrzeć na mojego jedynego syna!",
      "Często napada go zły duch, a wtedy chłopiec krzyczy przeraźliwie, rzuca się i toczy pianę z ust. Rzadko kiedy duch ten daje mu spokój, ciągle go dręczy.",
      "Prosiłem Twoich uczniów, aby go wypędzili, lecz oni nie potrafili.",
      "Słysząc to, Jezus rzekł: - O przewrotni, pozbawieni wiary ludzie! Jak długo jeszcze będę wśród was przebywać i was znosić?! Przyprowadź syna - dodał do ojca.",
      "Gdy chłopiec się zbliżał, zły duch znowu rzucił go na ziemię i zaczął nim gwałtownie targać. Jezus rozkazał mu, żeby opuścił chłopca, po czym już zdrowego oddał go ojcu.",
      "Wszystkich zaś ogarnęło ogromne zdumienie na widok takiego działania Bożej mocy. Wśród zachwytów nad Jego wszystkimi czynami Jezus zwrócił się do uczniów:",
      "- Słuchajcie uważnie: Syn Człowieczy zostanie zdradzony i postawiony przed sądem.",
      "Uczniowie nie mogli jednak tego pojąć, bo było to na razie przed nimi ukryte, a bali się dalej wypytywać Jezusa.",
      "Pewnego razu posprzeczali się między sobą, który z nich będzie najważniejszy.",
      "Wtedy Jezus, który znał ich myśli, wziął małe dziecko, postawił przy sobie",
      "i rzekł do nich: - Każdy, kto przyjmie nawet takie małe dziecko ze względu na Mnie, ten Mnie przyjmie. A kto przyjmie Mnie, przyjmie także mojego Ojca, który Mnie posłał. Naprawdę wielkim w oczach Boga jest ten, kto potrafi stać się najmniej ważnym z was.",
      "Wtedy Jan powiedział: - Mistrzu, spotkaliśmy kogoś, kto w Twoim imieniu uwalnia od złych duchów, i zabroniliśmy mu to czynić. Nie należy przecież do naszego grona.",
      "- Nie róbcie tego - odrzekł mu Jezus. - Każdy, kto nie jest wam przeciwny, jest waszym sprzymierzeńcem.",
      "W miarę jak zbliżał się czas odejścia Jezusa do nieba, zdecydowaniej podążał On w kierunku Jerozolimy.",
      "Któregoś dnia wysłał przed sobą uczniów, aby przygotowali Mu nocleg w wiosce samarytańskiej.",
      "Mieszkańcy odmówili Mu jednak gościny, ponieważ szedł w kierunku Jerozolimy, a oni nie darzyli sympatią tego miasta.",
      "Gdy Jakub i Jan to usłyszeli, z oburzeniem zwrócili się do Jezusa: - Mistrzu! Czy chcesz, byśmy sprowadzili ogień z nieba i spalili tę wioskę?",
      "Lecz Jezus surowo ich za to skarcił.",
      "Potem udali się do innej miejscowości.",
      "Podczas drogi ktoś powiedział do Jezusa: - Wszędzie pójdę za Tobą.",
      "On wtedy mu wyjaśnił: - Lisy mają własne nory, a ptaki - gniazda, lecz ja, Syn Człowieczy, nie mam nawet własnego kąta, gdzie mógłbym odpocząć.",
      "Innym razem Jezus sam komuś zaproponował: - Zostań moim uczniem. - Dobrze, Panie, ale pozwól mi najpierw wrócić i pochować mego ojca.",
      "- Zostaw umarłym grzebanie umarłych - odpowiedział Jezus - a sam zajmij się głoszeniem królestwa Bożego.",
      "Ktoś inny z wędrujących powiedział: - Panie, ja pójdę za Tobą, lecz pozwól mi najpierw pożegnać się z rodziną.",
      "Lecz Jezus odrzekł: - Nie można prosto orać, oglądając się ciągle do tyłu. Ktoś taki nie nadaje się do pracy w królestwie Bożym."
    ],
    [
      "Potem Pan wybrał siedemdziesięciu uczniów i wysłał ich po dwóch do miast i wiosek, które zamierzał odwiedzić.",
      "Dał im następujące wskazówki: - Żniwa są obfite, ale mało jest żniwiarzy. Proście więc Pana żniw, aby przysłał więcej pracowników na swoje pola.",
      "Idźcie, lecz wiedzcie, że posyłam was jak owce między wilki.",
      "Nie zabierajcie ze sobą żadnych pieniędzy ani torby podróżnej, ani nawet obuwia na zmianę. Wędrując, nie traćcie ani chwili, nawet na tradycyjne przywitanie się z kimś.",
      "Gdy kogoś odwiedzicie, najpierw powiedzcie: \"Pokój temu domowi\".",
      "Jeśli jego mieszkańcy są tego godni, wasz pokój tam pozostanie, a jeśli nie, powróci do was.",
      "Nie zmieniajcie miejsca pobytu, ale zatrzymujcie się tylko w jednym domu. Jedzcie tam i pijcie bez skrępowania, gdyż jako robotnicy macie prawo do zapłaty.",
      "W jakimkolwiek mieście was przyjmą, korzystajcie z ich gościnności.",
      "Uzdrawiajcie chorych i mówcie: \"Przybliżyło się do was królestwo Boże\".",
      "Lecz jeśli gdzieś was nie przyjmą, stańcie na rynku i powiedzcie:",
      "\"Nawet kurz waszego miasta strząsamy ze swych stóp. Wiedzcie, że odrzucacie królestwo Boże, które było tak blisko was\".",
      "Zapewniam was, że nawet grzeszna Sodoma lepiej zostanie potraktowana w dniu sądu niż to miasto.",
      "Następnie Jezus dodał: - Biada wam, miasta Korozain i Betsaido! Gdybym w pogańskim Tyrze i Sydonie czynił takie cuda, jak u was, ich mieszkańcy już dawno by się opamiętali. Założyliby wory pokutne i posypywaliby się popiołem na znak smutku.",
      "Istotnie, w dniu sądu mniejsza kara spotka Tyr i Sydon niż was.",
      "A cóż mam powiedzieć o was, mieszkańcy Kafarnaum? Chcieliście wznieść się aż do nieba, a tymczasem zostaniecie wtrąceni w otchłań piekła.",
      "Potem powiedział do uczniów: - Kto was słucha, Mnie słucha, a kto się od was odwraca, odrzuca także Mnie, a tym samym mego Ojca, który Mnie posłał.",
      "Po pewnym czasie powróciło siedemdziesięciu uczniów i z radością oznajmiło: - Panie, ze względu na Ciebie nawet złe duchy były nam posłuszne!",
      "- Tak, widziałem, jak szatan spadał z nieba z szybkością błyskawicy! - rzekł Jezus.",
      "- Dałem wam władzę nad wszelką jego mocą, abyście mogli chodzić po wężach i skorpionach i nie doznać żadnej krzywdy.",
      "Nie fascynujcie się jednak tym, że złe duchy są wam posłuszne. Cieszcie się z tego, że wasze imiona wpisane są do księgi obywateli nieba.",
      "Wypełniła Go wtedy radość Ducha Świętego, więc powiedział: - Dziękuję Ci, Ojcze, Panie nieba i ziemi, za to, że ukryłeś to wszystko przed mędrcami, a ukazałeś ludziom prostym. Zrobiłeś tak, Ojcze, bo to Ci się podobało.",
      "Mój Ojciec dał mi władzę nad wszystkim. Nikt nie zna Syna tak jak Ojciec i nikt nie zna Ojca tak jak Syn i ci wszyscy, którym Syn zechce Go objawić.",
      "Trochę później, gdy byli już sami, rzekł do apostołów: - Bóg was ogromnie wyróżnił, pozwalając wam to wszystko widzieć.",
      "W przeszłości niejeden prorok i król pragnął zobaczyć moje czyny, tak jak wy je widzicie, i usłyszeć moje słowa, tak jak wy je słyszycie - ale tak się nie stało!",
      "Pewnego dnia przyszedł do Jezusa znawca Prawa i zadał Mu podchwytliwe pytanie: - Nauczycielu, co mam czynić, aby otrzymać życie wieczne?",
      "- A co o tym mówi Prawo Mojżesza? Co w nim czytasz? - zapytał Jezus.",
      "- \"Kochaj Pana, Boga swego, całym sercem, całą duszą, ze wszystkich sił oraz każdą myślą, a bliźniego - jak samego siebie\" - odpowiedział.",
      "- Dobrze powiedziałeś - odrzekł Jezus. - Tak postępuj, a będziesz żył wiecznie!",
      "Ten zaś, chcąc się usprawiedliwić, zapytał: - A kto jest moim bliźnim?",
      "Na to Jezus opowiedział mu następującą historię: - Pewnego człowieka, idącego z Jerozolimy do Jerycha, napadli bandyci. Zdarli z niego odzież, pobili, obrabowali i bliskiego śmierci zostawili przy drodze.",
      "Przypadkiem przechodził tamtędy kapłan. Zauważył biedaka, lecz przeszedł na drugą stronę drogi i ominął go.",
      "Tak samo postąpił dozorca świątyni - po prostu minął go.",
      "Przejeżdżał też tamtędy pogardzany przez wszystkich Samarytanin. Podszedł do rannego, popatrzył i zrobiło mu się go żal.",
      "Winem i oliwą obmył jego rany i przewiązał je, a następnie posadził na swego osła i przewiózł do zajazdu, gdzie dalej się nim zajmował.",
      "Następnego dnia wręczył gospodarzowi sporą sumę pieniędzy i poprosił: \"Zaopiekuj się nim, a jeśli wydasz więcej - pokryję to w drodze powrotnej\".",
      "- Który z tych trzech, twoim zdaniem, okazał się bliźnim napadniętego przez bandytów?",
      "- Ten, który mu pomógł. - Więc i ty postępuj podobnie - odpowiedział Jezus.",
      "Kontynuując wraz z uczniami podróż do Jerozolimy, Jezus zatrzymał się w pewnej wiosce. Skorzystał z zaproszenia niejakiej Marty.",
      "Jej siostra, Maria, usiadła u stóp Jezusa i słuchała Go.",
      "Marta zaś była bardzo zajęta różnymi sprawami związanymi z przyjęciem. W końcu podeszła do Niego i zapytała: Czy nie razi Cię to, Panie, że moja siostra siedzi bezczynnie, gdy ja mam tyle roboty? Powiedz jej, żeby mi pomogła.",
      "- Droga Marto, kłopoczesz się o tak wiele spraw - rzekł do niej -",
      "a przecież tak naprawdę liczy się tylko jedno. To właśnie wybrała Maria i nie zostanie jej to odebrane."
    ],
    [
      "Pewnego dnia, gdy Jezus skończył się modlić na osobności, jeden z uczniów poprosił Go: - Panie, naucz nas się modlić, tak jak Jan Chrzciciel nauczył swoich uczniów.",
      "On powiedział im: - Gdy zwracacie się do Boga, mówcie: \"Nasz Ojcze w niebie, niech Twoje święte imię będzie uwielbione i niech nadejdzie Twoje królestwo.",
      "Zapewnij nam codzienny pokarm",
      "i przebacz nasze grzechy, bo i my przebaczamy tym, którzy wobec nas zawinili. Nie pozwól też, byśmy ulegli pokusie\".",
      "Następnie dodał: - Załóżmy, że o północy ktoś z was idzie pod dom przyjaciela i woła: \"Pożycz mi trochę chleba.",
      "Właśnie przyjechał do mnie gość, a nie mam czym go poczęstować\".",
      "Przyjaciel zaś odpowiada z łóżka: \"Nie żądaj ode mnie, żebym teraz wstawał. Drzwi są już zamknięte i wszyscy śpimy. Tym razem nie mogę ci pomóc\".",
      "Zapewniam was, że gdyby nawet nie chciał mu pomóc przez wzgląd na przyjaźń, to ze względu na swój honor wstanie w końcu i da mu tyle chleba, ile potrzebuje.",
      "Podobnie jest z Bogiem: Proście, a otrzymacie; szukajcie, a znajdziecie; pukajcie, a otworzą wam.",
      "Każdy bowiem, kto prosi - otrzymuje, kto szuka - znajduje, a pukającemu otworzą drzwi.",
      "Jeśli któregoś z was, ojców, syn poprosi o rybę, to czy podacie mu węża?",
      "Albo jeśli prosi o jajko, czy dacie mu skorpiona?",
      "Jeśli więc nawet wy, ludzie grzeszni, potraficie dać swoim dzieciom coś dobrego, to o wiele chętniej Ojciec w niebie da Ducha Świętego tym, którzy Go poproszą.",
      "Pewnego dnia Jezus uwolnił od złego ducha człowieka niemego, który natychmiast odzyskał mowę. Tłum nie mógł wyjść z podziwu,",
      "niektórzy jednak mówili: \"Na pewno robi to dzięki Belzebubowi, przywódcy złych duchów!\"",
      "Inni zaś chcieli Go wypróbować i oczekiwali jakiegoś znaku z nieba, od Boga.",
      "Jezus znał ich myśli i odpowiedział: - Każde królestwo rozdarte wojną domową musi ulec zagładzie, a jego domy runą.",
      "Mówicie, że dzięki Belzebubowi uwalniam ludzi od złych duchów. Jeśli szatan walczy sam ze sobą, to jak jego królestwo może przetrwać?",
      "Skoro ja działam dzięki Belzebubowi, to jak wasi uczniowie uwalniają od złych duchów? Dlatego to oni osądzą was za to, co mówicie!",
      "Lecz jeśli ja czynię to mocą Boga, to znaczy, że nadeszło do was królestwo Boże.",
      "Gdy ktoś potężny z całą mocą strzeże swej własności, jest o nią spokojny.",
      "Jeśli jednak pokona go ktoś mocniejszy, rozbroi go całkowicie i rozda jego zdobycz.",
      "Kto nie jest po mojej stronie, jest przeciwko Mnie, a kto ze Mną nie zbiera, ten rozprasza. Potem dodał takie ostrzeżenie:",
      "- Gdy zły duch wyjdzie z człowieka, szuka schronienia na pozbawionych wody miejscach. Ponieważ jednak go nie znajduje, mówi sobie: \"Wrócę tam, skąd wyszedł\".",
      "Przychodzi więc i zastaje swój dawny dom wysprzątany i ozdobiony.",
      "Wtedy bierze jeszcze siedem innych, gorszych od siebie złych duchów i wprowadza się razem z nimi, zniewalając tego człowieka. I jego stan staje się znacznie gorszy niż na początku.",
      "Gdy to mówił, jakaś kobieta z tłumu zawołała: - Szczęśliwa ta, która nosiła cię pod sercem i karmiła własną piersią!",
      "Ale On odparł: - Naprawdę szczęśliwi są ci, którzy słuchają słowa Bożego i żyją nim.",
      "Widząc zaś, że tłum wciąż gęstnieje, powiedział: - Żyjemy w złych czasach, a to złe pokolenie czeka, aż uczynię coś cudownego. Nie zobaczą jednak nic z wyjątkiem znaku proroka Jonasza.",
      "On był znakiem dla mieszkańców Niniwy. Podobnie Syn Człowieczy będzie Bożym znakiem dla tego pokolenia.",
      "Sławna królowa Południa z Saby potępi w dniu sądu to pokolenie, bo kiedyś sama odbyła długą i uciążliwą podróż, aby słuchać mądrości Salomona. Wy zaś macie przed sobą kogoś większego niż on, a mimo to nie słuchacie Mnie.",
      "Również mieszkańcy Niniwy potępią w dniu sądu to pokolenie, gdyż słuchając Jonasza opamiętali się. A oto jest wśród was ktoś większy niż Jonasz, a nie chcecie się opamiętać.",
      "Nikt nie chowa zapalonej lampy ani jej nie zakrywa, ale umieszcza ją wysoko, aby świeciła wszystkim, którzy wchodzą.",
      "Lampą twego ciała jest oko. Gdy oko jest zdrowe, pozwala światłu dotrzeć do całego ciała i duszy. Gdy jest chore i pożądliwe, utrzymuje cię w ciemności.",
      "Upewnij się więc, że masz w sobie światło, a nie ciemność.",
      "Jeśli rozświetla cię światło i nie masz żadnych ciemnych zakamarków, całe twoje życie będzie promieniowało niczym jasna lampa w domu.",
      "Gdy Jezus skończył mówić, pewien faryzeusz zaprosił Go na obiad. Przybyli do domu, a Jezus od razu zajął swoje miejsce.",
      "Gospodarz zdziwił się, że przed posiłkiem nie dokonał On rytualnego obmycia rąk.",
      "Jezus powiedział mu: - Wy, faryzeusze, dbacie usilnie o zewnętrzną czystość naczyń - kubka lub talerza, ale wasze brudne wnętrze aż się lepi od chciwości i zła.",
      "Nierozumni! Czyż Bóg nie stworzył zarówno tego, co na zewnątrz, jak i tego, co w środku?",
      "O wewnętrznej zaś czystości najlepiej świadczy szczodrość.",
      "Lecz marny wasz los, faryzeusze! Bo chociaż skrupulatnie dajecie Bogu dziesiątą część swoich najdrobniejszych nawet dochodów - z mięty, kopru i innych warzyw - lekceważycie życie według Bożej sprawiedliwości i miłości. To jest najważniejsze, choć nie należy zapominać o dziesięcinie.",
      "Biada wam, bo lubicie zajmować zaszczytne miejsca w synagogach i przyjmować niskie ukłony na ulicy!",
      "Biada wam, bo jesteście podobni do niewidocznych grobów. Idący po nich ludzie nie mają nawet pojęcia, po jakiej chodzą zgniliźnie.",
      "- Nauczycielu - powiedział obecny tam znawca Prawa. - Twoje słowa również i nas obrażają.",
      "- Was również czeka marny los! - odpowiedział Jezus. - Obarczacie innych obowiązkami religijnymi, którym nie potrafią sprostać, a sami nawet palcem nie kiwniecie, by im pomóc.",
      "Biada wam, bo stawiacie grobowce prorokom, których kiedyś zamordowali wasi przodkowie.",
      "Pochwalacie ich czyny, upamiętniając je nagrobkami.",
      "To o was powiedział Bóg w swojej mądrości: \"Wyślę do nich proroków i posłańców, a oni jednych zabiją, a innych będą prześladować\".",
      "To wy zostaniecie oskarżeni o zamordowanie wszystkich Bożych proroków, zabitych od początku świata,",
      "od Abla aż do Zachariasza, zgładzonego między ołtarzem a miejscem świętym. Zapewniam was: wy będziecie za to odpowiadać!",
      "Biada wam, nauczycielom Prawa! Ukryliście przed ludźmi klucz do bramy Bożej prawdy. Sami przez nią nie weszliście i innym nie pozwalacie.",
      "Gdy Jezus odszedł stamtąd, faryzeusze i znawcy Prawa znienawidzili Go za te słowa. Od tej chwili stawiali Mu wiele podchwytliwych pytań,",
      "by móc Go o coś oskarżyć."
    ],
    [
      "Tymczasem tłum wokół Jezusa potężniał i zebrały się już tysiące ludzi, którzy z powodu ścisku aż deptali sobie po nogach. On zaś zwrócił się najpierw do uczniów: Wystrzegajcie się zaraźliwej obłudy faryzeuszów.",
      "Nie ma bowiem niczego ukrytego, co ostatecznie nie wyszłoby na jaw.",
      "Cokolwiek powiedziano w ciemnościach, wyjdzie na światło dzienne, a co wyszeptano w ukryciu, zostanie ogłoszone publicznie.",
      "Mówię wam jak przyjaciołom: Nie bójcie się tych, którzy chcą was zabić. Uśmiercą wasze ciało i nic więcej już nie będą mogli zrobić.",
      "Powiem wam jednak, przed kim macie uczuć trwogę: przed Tym, który po śmierci może wtrącić człowieka do piekła. Żyjcie więc w bojaźni przed Bogiem!",
      "Ile może kosztować pięć wróbli? Tylko kilka groszy. A jednak Bóg nie zapomina o żadnym z nich.",
      "On nawet wie, ile macie włosów na głowie! Nie bójcie się więc. On się o was troszczy, bo jesteście dla Niego cenniejsi niż całe stado wróbli.",
      "Zapewniam was: Jeśli mój uczeń przyzna się przed ludźmi, że należy do Mnie, to i ja, Syn Człowieczy, przyznam się do niego w obecności aniołów Bożych.",
      "Jeśli jednak będzie się Mnie wstydził i wyprze się Mnie, i ja będę się go wstydził w obecności aniołów.",
      "Jeśli ktoś będzie ubliżał Synowi Człowieczemu, będzie mógł otrzymać przebaczenie. Jeżeli jednak ubliży Duchowi Świętemu, Bóg mu nigdy nie przebaczy.",
      "Gdy jako moi uczniowie staniecie oskarżeni przed przełożonymi synagog lub przed innymi władzami, nie martwcie się o swą obronę i o to, co macie powiedzieć.",
      "Duch Święty pomoże wam wtedy znaleźć właściwe słowa.",
      "Tymczasem ktoś z tłumu zawołał: - Nauczycielu, powiedz mojemu bratu, by podzielił się ze mną majątkiem ojca.",
      "- Przyjacielu, kto dał Mi prawo rozstrzygania waszych spraw? - odrzekł Jezus.",
      "I dodał, zwracając się do wszystkich: - Wystrzegajcie się wszelkiej chciwości, bo prawdziwe życie nie zależy od rzeczy materialnych.",
      "Następnie opowiedział im taką historię: - Pewien bogaty człowiek zebrał jednego roku szczególnie obfite plony.",
      "Zastanawiał się więc: \"Co tu robić? Nie mam gdzie tego pomieścić\".",
      "W końcu wpadł na pomysł: \"Już wiem! Zburzę stare magazyny i zbuduję większe. W nich umieszczę tegoroczne zboże i wszystkie inne zbiory.",
      "Usiądę sobie wtedy i powiem: 'No, przyjacielu, zgromadziłeś zapasy na wiele lat. Teraz możesz jeść, pić i używać życia'\".",
      "Lecz Bóg rzekł do niego: \"Głupcze! Umrzesz jeszcze tej nocy. Komu więc to wszystko zostawisz?\"",
      "Oto przykład człowieka głupiego, który gromadzi majątek na ziemi, a nie jest bogaty przed Bogiem.",
      "Potem, zwracając się do uczniów, Jezus rzekł: - Nie martwcie się codziennym życiem, co będziecie jeść i w co się ubierzecie.",
      "Życie to nie tylko pokarm i ubranie.",
      "Spójrzcie na ptaki - nie sieją, nie zbierają i nie posiadają żadnych spiżarni, a jednak Bóg je karmi. Zrozumcie: On się o was zatroszczy, bo jesteście dla Niego o wiele ważniejsi niż ptaki.",
      "Czy całe to wasze martwienie się może przedłużyć życie choćby o jeden dzień?",
      "Jeśli więc nie możecie uczynić tak drobnej rzeczy, to jaki jest sens martwić się o większe sprawy?",
      "Przyjrzyjcie się rosnącym liliom: Nie pracują i nie dbają o swój ubiór. Z pewnością jednak nawet król Salomon w całym majestacie nie był tak pięknie przyodziany, jak każda z nich.",
      "Skoro więc Bóg tak wspaniale ubiera polną roślinę, która dziś jest, a jutro może zniknąć, to z pewnością zatroszczy się i o was! A tak słabo Mu ufacie.",
      "Nie martwcie się zatem o to, co będziecie jeść i pić.",
      "Tymi sprawami zajmują się ludzie tego świata. Wasz Ojciec w niebie wie przecież, czego wam potrzeba.",
      "Zatroszczcie się więc o Jego Królestwo, a On zaspokoi wasze codzienne potrzeby.",
      "Nie lękajcie się, choć jesteście małą grupą, bo spodobało się Ojcu w niebie dać królestwo właśnie wam.",
      "Sprzedajcie to, co posiadacie, i rozdajcie potrzebującym, a wtedy napęcznieją wasze niezniszczalne trzosy. Będziecie mieli niewyczerpane skarby w niebie, których nikt nie ukradnie ani nie zniszczy.",
      "A tam, gdzie jest wasz skarb, będzie również wasze serce.",
      "Bądźcie gotowi na mój powrót i czuwajcie - jak słudzy, przepasani i z lampami w rękach,",
      "oczekujący powrotu swego pana z uczty weselnej, którzy natychmiast otworzą mu drzwi, gdy przybędzie i zapuka.",
      "Ich właśnie spotka wielki zaszczyt. Zapewniam was: Pan sam się przebierze, zaprosi ich do uczty i będzie im usługiwał.",
      "Bez względu na to, czy przyjdzie o północy, czy nad ranem, wyróżni tych, których spotka.",
      "Pomyślcie: Gdyby właściciel domu wiedział, kiedy złodziej przyjdzie go okraść, nie dopuściłby do włamania.",
      "Wy też bądźcie w pogotowiu, bo Syn Człowieczy przyjdzie w najmniej spodziewanej chwili.",
      "- Panie - zapytał Piotr - czy to porównanie kierujesz tylko do nas, czy do wszystkich?",
      "- Mówię to każdemu - odpowiedział Jezus - kto jest podobny do wiernego i rozsądnego zarządcy, któremu właściciel powierzył opiekę nad całą służbą i obowiązek żywienia jej.",
      "Nagrodzi go, gdy po powrocie zobaczy dobrze wykonaną pracę.",
      "Z pewnością da mu w zarządzanie cały swój majątek.",
      "Gdyby jednak ów sługa pomyślał sobie: \"Nie prędko wróci właściciel, nie muszę się go obawiać\", i zaczął znęcać się nad powierzonymi sobie ludźmi, hulać i upijać się,",
      "to jego pan powróci w najmniej oczekiwanej chwili - surowo się z nim rozprawi i wyznaczy mu miejsce wśród niewiernych.",
      "Sługę, który znał wymagania właściciela, a nie wykonał ich, spotka większa kara.",
      "Natomiast tego, który ich nie poznał, a też uczynił coś nagannego, spotka mniejsza kara. Bowiem im większych kompetencji komuś się udziela, tym więcej się od niego wymaga.",
      "- Przyszedłem - mówił dalej Jezus - wzniecić na ziemi ogień i bardzo bym chciał, aby on już zapłonął.",
      "Chrztem mam być ochrzczony i czekam na niego w wielkiej udręce!",
      "Sądzicie, że przynoszę na ziemię pokój? Wręcz przeciwnie - niezgodę.",
      "Odtąd nawet w rodzinie nastąpią podziały: spośród pięciu osób troje poróżni się z dwojgiem, a dwoje z trojgiem;",
      "ojciec poróżni się z synem, matka z córką, a teściowa z synową.",
      "Następnie rzekł do tłumu: - Widząc, że od zachodu nadciągają chmury, powiadacie: \"Będzie deszcz\". I rzeczywiście pada!",
      "Gdy wieje wiatr z południa, mówicie: \"Będzie upał\". I to też się sprawdza.",
      "Obłudnicy! Trafnie prognozujecie pogodę po wyglądzie nieba i ziemi, ale działania Boga w obecnym czasie nie potraficie rozpoznać!",
      "Dlaczego sami nie rozsądzacie, co jest słuszne?",
      "Jeśli w drodze do sądu spotkasz się ze swym oskarżycielem, staraj się załatwić sprawę polubownie. W przeciwnym bowiem razie sędzia cię skaże i zostaniesz wtrącony do więzienia.",
      "Zapewniam cię, że nie wyjdziesz stamtąd, aż spłacisz cały dług - co do grosza."
    ],
    [
      "Wtedy właśnie niektórzy słuchający donieśli Jezusowi, że Piłat zamordował kilku mieszkańców Galilei, gdy składali ofiary w świątyni jerozolimskiej.",
      "- Czy sądzicie, że byli oni większymi grzesznikami niż pozostali mieszkańcy Galilei, bo spotkał ich taki los? - zapytał.",
      "- Wiedzcie jednak, że wszyscy podobnie zginiecie, jeśli się nie opamiętacie.",
      "A może uważacie, że tych osiemnaście osób, które zginęły pod gruzami wieży w Siloe, było gorszymi grzesznikami niż reszta mieszkańców Jerozolimy?",
      "Wiedzcie jednak, że czeka was taki sam koniec, jeśli się nie opamiętacie.",
      "Następnie tak zobrazował swoje słowa: - Pewien człowiek zasadził w ogrodzie drzewo figowe. Co jakiś czas sprawdzał, czy już wydało owoce, ale nigdy ich nie znajdował.",
      "W końcu powiedział ogrodnikowi: \"Już od trzech lat bezskutecznie szukam na tym drzewie owoców. Wytnij je. Po co niszczyć ziemię!\"",
      "\"Daj mu jeszcze jedną szansę\" - poprosił ogrodnik. \"Pozostaw je do przyszłego roku, a ja starannie je okopię i obłożę nawozem.",
      "Może w końcu zaowocuje. Jeśli nie - każesz je wyciąć\".",
      "Jakiś czas później Jezus nauczał w szabat w synagodze.",
      "Przebywała tam również przygarbiona kobieta, która z powodu zniewolenia przez złego ducha od osiemnastu lat nie mogła się wyprostować.",
      "Gdy Jezus ją zobaczył, rzekł: - Kobieto, uwalniam cię od tego!",
      "Gdy położył na nią ręce, natychmiast się wyprostowała i jednocześnie zaczęła wychwalać za to Boga.",
      "Ponieważ miało to miejsce w szabat, przełożony tamtejszej synagogi z oburzeniem krzyczał do tłumu: - Jest sześć dni roboczych! W te dni załatwiajcie swoje uzdrowienia, a nie w święty szabat!",
      "- Obłudnicy! - odrzekł mu Jezus. - Przecież każdy z was tego dnia odwiązuje bydło i wyprowadza je z obory, by mogło się napić.",
      "A tu oto stoi córka Abrahama, którą szatan przez osiemnaście lat trzymał w swoich więzach! Czyż więc nie powinienem ich rozwiązać i uwolnić jej właśnie w święty dzień szabatu?!",
      "Słowa te zawstydziły wszystkich wrogów Jezusa, a ludzie z tłumu cieszyli się z powodu Jego wielkich cudów.",
      "Zaczął. więc ich nauczać: - Do czego można porównać królestwo Boże?",
      "Podobne jest do niepozornego ziarenka gorczycy, które ktoś zasiał w swoim ogrodzie. Gdy wyrosło, stało się duże jak drzewo, a w jego gałęziach ptaki uwiły sobie gniazda.",
      "Do czego jeszcze mogę wam porównać Boże Królestwo? - mówił dalej Jezus.",
      "- Jest ono jak kwas chlebowy. Gospodyni dodała go do ogromnej ilości mąki, a on przeniknął całe ciasto i zakwasił je.",
      "Kontynuując podróż do Jerozolimy, Jezus nauczał po drodze we wszystkich miastach i wioskach.",
      "Raz ktoś Go zapytał: - Panie, czy to prawda, że tylko nieliczni będą zbawieni?",
      "- Drzwi do nieba są wąskie - odpowiedział Jezus. - Dołóżcie zatem wszelkich starań, aby przez nie wejść. Wielu bowiem zechce to zrobić, ale gdy pan domu zamknie drzwi, będzie już za późno.",
      "I chociaż będziecie stać pod drzwiami, pukać i prosić: \"Panie, otwórz nam\", on odpowie: \"Ja was nie znam, więc nie otworzę\".",
      "\"Jak to? Przecież jadaliśmy z Tobą i na naszych ulicach nauczałeś?\" - powiecie.",
      "Lecz on powtórzy: \"Naprawdę was nie znam. Odejdźcie stąd wy wszyscy, którzy popełniacie zło\".",
      "Rozlegnie się wtedy wielki płacz i wściekłe zgrzytanie zębami. Zobaczycie bowiem w królestwie Bożym Abrahama, Izaaka, Jakuba i wszystkich proroków, sami zaś będziecie odrzuceni na zewnątrz.",
      "Ze wszystkich stron świata - ze wschodu i zachodu, z północy i południa - przybędą ludzie i zajmą przy Bogu swe miejsce.",
      "Wiedzcie także, że ci, których teraz lekceważycie, zostaną przez Boga wyróżnieni. Ci zaś, którzy wydają się wam najważniejsi, znajdą się na szarym końcu.",
      "Wtedy nadeszło kilku faryzeuszów i powiedzieli Mu: - Lepiej stąd uciekaj, bo Herod Antypas chce Cię zabić.",
      "- To wy idźcie - rzekł Jezus - i powiedzcie temu przebiegłemu lisowi: \"Jeszcze dziś i jutro będę uzdrawiał ludzi i uwalniał ich od złych duchów, a pojutrze zakończę swą działalność.",
      "Muszę jednak przez te trzy dni kontynuować swą podróż, bo nie może Boży prorok zginąć poza Jerozolimą\".",
      "I smutno dodał: - Jerozolimo, Jerozolimo! Jesteś miastem, które morduje proroków i kamienuje Bożych wysłanników. Jakże często pragnąłem zgromadzić twoje dzieci, tak jak kura chroni pod skrzydłami swoje pisklęta, ale nie chcieliście!",
      "Oto opustoszeje wasz dom i nie zobaczycie Mnie już więcej aż do dnia, w którym powrócę i powiecie: \" Błogosławiony, który przychodzi w imieniu samego Pana!\""
    ],
    [
      "Pewnego dnia w szabat Jezus gościł w domu jednego z przywódców faryzeuszy. Obecni tam śledzili każdy Jego ruch.",
      "Wtedy stanął przed Nim człowiek cierpiący na wodną puchlinę.",
      "Jezus zapytał więc faryzeuszy i nauczycieli Prawa: - Czy Prawo Mojżesza zezwala na uzdrowienie kogoś w szabat, czy nie?",
      "Oni jednak nawet nie mruknęli. Jezus wziął chorego za rękę, uzdrowił go i pożegnał.",
      "Następnie powiedział: - Jeśli wasze dziecko lub zwierzę wpadnie w głęboki dół, to czy natychmiast ich nie wyciągacie, nawet w święty szabat? Czy naprawdę nikt z was nic w ten dzień nie robi?",
      "I znowu nie potrafili Mu odpowiedzieć.",
      "Widząc zaproszonych gości, którzy wybierali sobie jak najlepsze miejsca, Jezus dał im następującą radę:",
      "- Jeśli ktoś cię zaprosi na wesele, nie zajmuj od razu najlepszego miejsca. Bo gdy wejdzie gość znaczniejszy od ciebie,",
      "gospodarz domu po prostu ci powie: \"Ustąp, proszę, mu miejsca\". Zawstydzony będziesz musiał zająć miejsce na szarym końcu.",
      "Jeśli więc zostaniesz zaproszony, zajmij najpierw ostatnie miejsce. Gdy zjawi się pan domu, podejdzie i zaproponuje ci: \"Przyjacielu, mam dla ciebie lepsze miejsce!\" W ten sposób zostaniesz uhonorowany wobec wszystkich gości.",
      "Bo każdy, kto teraz ubiega się o wyróżnienie, będzie upokorzony, a kto teraz okazuje pokorę, zostanie wyróżniony.",
      "Następnie zwrócił się do swego gospodarza: - Gdy wydajesz przyjęcie, nie zapraszaj wyłącznie przyjaciół, krewnych i bogatych sąsiadów z nadzieją, że i oni zrewanżują ci się tym samym.",
      "Zaproś również ubogich, kalekich, ułomnych i ślepych.",
      "Będziesz wtedy błogosławiony, bo tacy ludzie nie mają czym ci się odwdzięczyć. To Bóg cię wynagrodzi przy zmartwychwstaniu sprawiedliwych.",
      "Słuchając tych słów, któryś z gości rzekł do Jezusa: - Szczęśliwy będzie ten, kto zasiądzie do uczty w królestwie Bożym!",
      "Na to Jezus opowiedział mu taką historię: - Pewien człowiek zamierzał urządzić wielkie przyjęcie i rozesłał mnóstwo zaproszeń.",
      "Tuż przed rozpoczęciem wysłał do zaproszonych sługę z wiadomością: \"Przygotowania zakończone! Zapraszam\".",
      "Wszyscy jednak zaczęli się wykręcać. Jeden powiedział: \"Właśnie kupiłem pole i bezwzględnie muszę je obejrzeć. Proszę, wybacz mi moją nieobecność\".",
      "Drugi tak wymyślił: \"Właśnie kupiłem pięć par wołów i już wychodzę je wypróbować. Proszę, wybacz mi moją nieobecność\".",
      "Jeszcze inny tak się usprawiedliwił: \"Właśnie się ożeniłem. Chyba rozumiesz, że nie mogę przyjść\".",
      "Sługa wrócił i powtórzył wszystko swemu panu. Ten, słysząc takie wymówki, rozgniewał się i rozkazał: \"Natychmiast wyjdź na ulice i do innych ważniejszych miejsc miasta i przyprowadź tu ubogich, kalekich, ułomnych i ślepych\".",
      "Po wykonaniu polecenia sługa oznajmił: \"Panie, stało się tak, jak sobie życzyłeś, lecz mimo to pozostały jeszcze wolne miejsca\".",
      "\"Wobec tego - rzekł pan - idź poza miasto i nakłaniaj napotkanych do przyjścia, tak aby mój dom był pełen gości.",
      "A z uprzednio zaproszonych nikt nie skosztuje ani kęsa z mojego przyjęcia\".",
      "Gdy Jezus udał się w dalszą drogę, szły razem z Nim nieprzebrane tłumy ludzi. Skierował więc do nich takie słowa:",
      "- Nikt nie może być moim uczniem, jeśli nie kocha Mnie o wiele bardziej niż swego ojca, matkę, żonę, dzieci, braci czy siostry, a nawet bardziej niż własne życie.",
      "Nikt nie może być moim uczniem, jeśli nie chce nieść swego krzyża",
      "Rozważcie swoją decyzję. Gdy ktoś z was chce rozpocząć budowę, to czy najpierw nie oblicza kosztów i nie upewnia się, że starczy mu na jej ukończenie?",
      "W przeciwnym razie już po położeniu fundamentów może mu zabraknąć pieniędzy. A wtedy stanie się obiektem kpin i śmiechu.",
      "\"Cóż za brak rozsądku!\" - powiedzą ludzie. \"Zaczął budować i nie skończył, bo nie ma pieniędzy\".",
      "Który król rozpocznie wojnę bez przeanalizowania, czy swą dziesięciotysięczną armią potrafi pokonać nadciągające dwadzieścia tysięcy żołnierzy wroga?",
      "Jeśli nie jest w stanie, wysyła parlamentariuszy, aby uzgodnić warunki pokoju, dopóki nieprzyjaciel jest jeszcze daleko.",
      "Nikt z was nie może więc zostać moim uczniem, jeśli nie wyrzeknie się dla Mnie wszystkiego, co ma.",
      "Sól jest bardzo pożyteczna. Jeżeli jednak zwietrzeje, to czym ją posolić?",
      "Do niczego już się nie nadaje, nawet do nawożenia gleby. Trzeba ją po prostu wyrzucić. Kto ma uszy, niech słucha uważnie."
    ],
    [
      "Zbliżali się do Jezusa wszyscy nieuczciwi poborcy podatkowi i ludzie znani z grzesznego życia - i uważnie Go słuchali.",
      "Oburzało to faryzeuszów i nauczycieli Prawa: - Jak On może przebywać z takimi grzesznikami i w dodatku dzielić z nimi stół?!",
      "Jezus więc tak im to wytłumaczył:",
      "- Kto z was, mając sto owiec, nie zostawi dziewięćdziesięciu dziewięciu i nie pójdzie szukać jednej, zaginionej na pustkowiu, tak długo, aż ją znajdzie?",
      "Kładzie ją wtedy na swoje ramiona i z radością",
      "wraca do domu! Sprasza przyjaciół i sąsiadów i mówi: \"Cieszcie się razem ze mną! Znalazłem zgubioną owcę!\"",
      "Zapewniam was, że w niebie jest większa radość z jednego zagubionego grzesznika, który się opamięta i wróci do Boga, niż z dziewięćdziesięciu dziewięciu sprawiedliwych, którzy nie zbłądzili!",
      "Jeśli kobieta zgubi jedną ze swoich dziesięciu cennych monet, to czy nie zapala w domu światła, nie sprząta i nie przeszukuje wszystkich kątów tak długo, aż znajdzie zgubę?",
      "A wtedy zwołuje przyjaciółki i sąsiadki i mówi: \"Cieszcie się razem ze mną! Znalazłam zgubioną monetę!\"",
      "Tak właśnie cieszą się aniołowie Boży, gdy jeden grzesznik się opamięta i wróci do Boga.",
      "Chcąc jeszcze bardziej podkreślić tę głębię radości, Jezus opowiedział następną historię: - Pewien człowiek miał dwóch synów.",
      "Młodszy z nich powiedział: \"Ojcze, daj mi już teraz przypadającą na mnie część majątku\". Ojciec zgodził się i przydzielił synom ich udział.",
      "Kilka dni później młodszy zabrał swój i udał się w podróż do dalekiego kraju. Niebawem roztrwonił cały majątek na rozrzutne życie.",
      "Po pewnym jednak czasie w kraju tym zapanował dotkliwy głód, który i jemu dał się we znaki.",
      "Wtedy postarał się u miejscowego rolnika o pracę przy pasaniu świń.",
      "Był tak bardzo wygłodniały, że chciał jeść to samo, co świnie, ale i tego nikt mu nie dawał.",
      "Opamiętał się wtedy i powiedział sobie: \"Zwykli robotnicy mego ojca mają jedzenia pod dostatkiem, a ja tu przymieram głodem!",
      "Wrócę do domu i powiem: \"Ojcze, zgrzeszyłem wobec Boga i wobec ciebie.",
      "Nie jestem już godny nazywać się twoim synem. Przyjmij mnie, proszę, jako swego robotnika\".",
      "Wstał więc i wyruszył w drogę. Gdy był jeszcze daleko od domu, ojciec wypatrzył go i zdjęty współczuciem wybiegł mu na spotkanie. Rzucił mu się na szyję i ucałował.",
      "\"Ojcze, zgrzeszyłem przeciw Bogu i przeciw tobie. Nie jestem już godny nazywać się twoim synem...\" - zaczął.",
      "\"Przynieście tu szybko najlepszą szatę\" - rozkazał ojciec służbie - \"i ubierzcie go! Dajcie mu rodzinny pierścień na rękę i buty na nogi.",
      "Zabijcie też najdorodniejsze cielę! Musimy to uczcić.",
      "Oto mój syn był jak martwy, ale ożył; był zgubiony, ale się odnalazł!\" I rozpoczęła się uczta.",
      "Tymczasem starszy syn pracował w polu. Wracając do domu, usłyszał odgłosy muzyki i tańców.",
      "Zawołał więc jednego ze służących i pytał, co się wydarzyło.",
      "\"Twój brat powrócił cały i zdrowy. A ojciec z radości kazał przygotować na przyjęcie najdorodniejsze cielę!\"",
      "Rozgniewało to starszego brata i nie chciał wejść do domu. Ojciec wyszedł więc do niego i prosił, aby jednak wszedł.",
      "Syn zaczął wtedy narzekać: \"Już tyle lat uczciwie dla ciebie pracuję i nigdy nie lekceważyłem żadnego twego polecenia! Ale ty nie dałeś mi nawet koźlęcia na przyjęcie, abym mógł zaprosić swoich przyjaciół.",
      "Ale gdy ten wyrodny syn wrócił, roztrwoniwszy twoje pieniądze na rozpustę, ty przygotowałeś dla niego najdorodniejsze cielę!\"",
      "\"Synku\", - rzekł ojciec - \"ty zawsze jesteś ze mną i wszystko, co posiadam, należy już do ciebie.",
      "Dzisiaj jednak należy się bardzo cieszyć, bo twój brat, który był jak martwy, ożył; zaginął, ale się odnalazł!\""
    ],
    [
      "Nieco później uczniowie usłyszeli od Jezusa jeszcze jedną historię: - Pewien bogaty właściciel zatrudniał zarządcę, który został później oskarżony o złe gospodarowanie majątkiem.",
      "Wezwał go więc i oznajmił: \"Różne rzeczy o tobie słyszę. Przygotuj rozliczenie, bo nie będziesz już u mnie pracował!\"",
      "\"Straciłem taką posadę! Co ja teraz zrobię?\" - myślał zarządca. \"Kopać nie mam siły j, żebrać się wstydzę...",
      "Już wiem, co zrobić, by niektórzy ludzie mi pomogli i przyjęli do swego domu, gdy stąd odejdę!\"",
      "Wezwał wszystkich dłużników swego pracodawcy. \"Ile jesteś winien?\" - zapytał pierwszego.",
      "\"Sto beczek oliwy\" - odparł tamten. \"Weź więc zobowiązanie\" - rzekł zarządca - \"i napisz: Winien pięćdziesiąt beczek - resztę umorzono\".",
      "\"A ty, ile jesteś winien?\" - zapytał następnego dłużnika. \"Dziesięć ton pszenicy\" - odpowiedział. \"Weź swoje zobowiązanie i napisz: Winien osiem ton - resztę umorzono\".",
      "Właściciel dowiedział się o tym i pochwalił złego zarządcę za spryt. Jest bowiem prawdą, że ludzie tego świata wykazują tu, na ziemi, więcej sprytu niż ludzie należący do Boga.",
      "Dobrze więc wam radzę: Zjednujcie sobie przyjaciół nawet przy pomocy dóbr materialnych i pieniędzy, by mogli was przyjąć w niebiańskim domu, gdy zakończycie swą ziemską pracę.",
      "Kto jest wierny w małych sprawach, będzie wierny również w wielkich. A kto jest nieuczciwy w drobnych sprawach, będzie nieuczciwy i w dużych.",
      "Jeśli więc nie zarządzacie uczciwie dobrami materialnymi, kto wam powierzy prawdziwe dobra w niebie?",
      "Skoro nie potraficie rzetelnie gospodarować czyimś majątkiem, kto da wam w niebie coś na własność?",
      "Nikt nie może lojalnie służyć dwóm panom. Bo albo jednego będzie nienawidził, a drugiego polubi, albo na odwrót - pierwszemu będzie okazywał przywiązanie, a drugim wzgardzi. Nie możecie równocześnie żyć dla Boga i dla pieniędzy.",
      "Słuchali tego wszystkiego faryzeusze, którzy bardzo lubili pieniądze, i drwili z Jezusa.",
      "Wtedy zwrócił się do nich: - Robicie z siebie sprawiedliwych tylko na pokaz, ale Bóg zna wasze przewrotne serca. Tym jednak, co świat podziwia, Bóg się brzydzi.",
      "Dotychczas waszym przewodnikiem było Prawo Mojżesza i pisma proroków, lecz gdy od czasów Jana Chrzciciela głoszona jest Dobra Nowina o królestwie Bożym, wszyscy, którzy chcą, usilnie starają się do niego dostać.",
      "Nie znaczy to jednak, że zostaje odrzucone choćby najmniejsze przykazanie w Bożym Prawie. Prędzej niebo i ziemia przestaną istnieć, niż to miałoby się stać.",
      "Dlatego każdy, kto rozwodzi się z żoną i łączy się z inną kobietą, popełnia cudzołóstwo. To samo dotyczy tego, kto żeni się z rozwódką.",
      "Następnie zaczął nauczać: - Był sobie bogaty człowiek, który wytwornie się ubierał i codziennie wyprawiał przyjęcia.",
      "Natomiast przy bramie jego domu leżał schorowany żebrak imieniem Łazarz,",
      "który chciał zjeść choć trochę resztek ze stołu bogacza. Przychodziły do niego jedynie psy i lizały jego owrzodziałe rany.",
      "W końcu żebrak umarł i aniołowie przenieśli go do nieba, tam, gdzie przebywa Abraham. Umarł także bogacz i został pogrzebany.",
      "Znalazł się jednak w piekle, gdzie przeżywał straszliwe cierpienia. Gdy spojrzał w górę, zobaczył w oddali Łazarza w towarzystwie Abrahama.",
      "\"Ojcze Abrahamie, okaż mi trochę litości! - zawołał. \"Wyślij tu Łazarza, żeby choć koniec palca zamoczył w wodzie i ochłodził mój język, gdyż przeżywam w tych płomieniach straszliwe męki!\"",
      "Lecz Abraham odpowiedział: \"Synu, przypomnij sobie, że za życia było ci dobrze, natomiast Łazarzowi żyło się bardzo źle. Teraz on doznaje pociechy, a ty cierpisz.",
      "Poza tym dzieli nas ogromna otchłań, żeby nikt od nas nie mógł przejść do was ani nikt od was - do nas\".",
      "Wtedy bogacz błagał: \"Proszę cię, ojcze Abrahamie, poślij Łazarza do domu mego ojca.",
      "Mam jeszcze pięciu braci. Niech ich przestrzeże przed tym miejscem cierpień, aby i oni nie trafili tutaj po śmierci\".",
      "Lecz Abraham odparł: \"Wystarczy, że mają Prawo Mojżesza i pisma proroków. Niech przestrzegają tego, co tam napisano\".",
      "\"Ojcze Abrahamie!\" - rzekł bogacz. \"To nie wystarczy. Gdyby jednak powiedział im o tym ktoś z umarłych, wtedy się opamiętają\".",
      "Ale Abraham zaprzeczył: \"Skoro nie chcą słuchać Mojżesza i proroków, to nie przekona ich nawet ktoś, kto zmartwychwstał\"."
    ],
    [
      "Innym razem rzekł Jezus do uczniów: - Zgorszenia są nieuniknione, ale marny los czeka tego, który jest ich sprawcą.",
      "Lepiej gdyby rzucił się w morze z kamieniem młyńskim u szyi, niż miałby ponieść karę za zgorszenie najmniejszego z moich uczniów.",
      "Miejcie się na baczności. Jeśli inny wierzący zgrzeszy, upomnij go, a jeśli się opamięta, okaż mu przebaczenie.",
      "Nawet gdyby grzeszył przeciw tobie siedem razy dziennie, lecz za każdym razem przychodził i prosił: \"Opamiętałem się. Wybacz mi\", przebaczysz mu.",
      "Apostołowie zwrócili się wtedy do Jezusa: - Panie, spraw, byśmy mocniej wierzyli.",
      "- Gdybyście mieli wiarę choć tak małą jak ziarnko gorczycy - odpowiedział - moglibyście powiedzieć do tego drzewa morwowego: \"Wyrwij się z korzeniami i zasadź się w morzu!\", a ono by was posłuchało.",
      "I dodał: - Jeśli wasz sługa wraca do domu po pracy w polu lub na pastwisku, czyż mówicie mu: \"Idź i odpocznij\"?",
      "Nie, mówicie: \"Przygotuj kolację i usługuj mi, aż zaspokoję głód i pragnienie. Potem ty będziesz mógł zjeść\".",
      "Czyż dziękujecie słudze za wykonanie tego, co do niego należy?",
      "Dlatego i wy nie spodziewajcie się pochwały, gdy wykonacie to, co wam poleciłem, ale mówcie: \"Jesteśmy sługami. Spełniliśmy jedynie nasz obowiązek\".",
      "Podążając w kierunku Jerozolimy, Jezus przechodził przez graniczne tereny Galilei i Samarii.",
      "Gdy wchodził do pewnej wioski, spotkał dziesięciu trędowatych.",
      "Ci, zachowując obowiązujący dystans, zawołali: - Jezusie, Mistrzu, zlituj się nad nami!",
      "On spojrzał na nich i rzekł: - Idźcie do kapłanów i pokażcie się im! I oto, gdy byli w drodze, zostali całkowicie uzdrowieni.",
      "Jeden z nich, widząc, co się stało, szybko powrócił do Jezusa, głośno wielbiąc Boga.",
      "Rzucił się Mu do stóp i gorąco dziękował za uzdrowienie. A był to pogardzany Samarytanin.",
      "- Czyż nie dziesięciu uzdrowiłem? - zapytał Jezus. - Gdzie jest pozostałych dziewięciu?",
      "Dlaczego i oni nie wrócili, by podziękować za to Bogu - tylko ten obcy człowiek?",
      "Potem zwrócił się do uzdrowionego: - Możesz odejść. Zaufałeś i dlatego odzyskałeś zdrowie.",
      "Pewnego razu faryzeusze zapytali Jezusa, kiedy nastanie królestwo Boże. - Królestwo Boże nadejdzie niezauważalnie - odpowiedział.",
      "- Nikt nie powie: \"O tu, tu jest!\" albo: \"Jest tam!\" Królestwo Boże jest bowiem pośród was.",
      "Później powiedział jeszcze uczniom: - Przyjdzie czas, że zapragniecie przywrócić choć jeden dzień, w którym Syn Człowieczy był z wami, ale już Go tu nie będzie.",
      "Będą wam mówili: \"O, Mesjasz jest tam!\" albo: \"Tu się pojawił!\", ale nie biegajcie i nie szukajcie Mnie.",
      "Gdy powtórnie przyjdę, będzie to tak widoczne, jak błyskawica na niebie.",
      "Lecz najpierw muszę wiele wycierpieć i być odrzucony przez ten naród.",
      "Świat będzie wtedy tak samo lekceważył Boże napomnienia, jak za czasów Noego.",
      "Ludzie jedli, pili, pobierali się - żyli tylko dla siebie, aż do dnia, w którym Noe wszedł do arki. Potem przyszedł potop i pochłonął wszystkich pozostałych.",
      "Będzie też tak, jak za czasów Lota. Ludzie jak zwykle jedli, pili, kupowali, sprzedawali, uprawiali ziemię, budowali",
      "- aż do dnia, gdy Lot opuścił grzeszną Sodomę. Wtedy na miasto spadł z nieba ogień z siarką i wszystkich wytracił.",
      "Tak samo będzie w czasie objawienia się Syna Człowieczego.",
      "Jeśli tego dnia ktoś będzie siedział na tarasie, niech nie wchodzi do domu, żeby zabrać swoje rzeczy. Jeśli ktoś będzie pracował w polu, niech również nie wraca domu.",
      "Przypomnijcie sobie, co spotkało żonę Lota.",
      "Kto stara się zachować swoje życie dla siebie, utraci je, a kto swe życie poświęci dla Mnie, ten je zachowa.",
      "Wiedzcie, że w noc mego powrotu z dwóch osób śpiących w jednym łóżku jedna będzie zabrana, a druga pozostanie.",
      "Dwie kobiety będą razem mieliły ziarno na mąkę: jedna z nich będzie zabrana, a druga pozostanie.",
      "Dwóch będzie na roli, jeden będzie zabrany, a drugi pozostawiony.",
      "- Panie, gdzie się to wszystko wydarzy? - zapytali uczniowie. - Gdzie jest padlina, tam gromadzą się sępy - odrzekł Jezus, używając przysłowia."
    ],
    [
      "Pewnego dnia Jezus opowiedział uczniom historię o potrzebie wytrwałości w modlitwie:",
      "- Żył w pewnym mieście sędzia - człowiek nie przejmujący się Bogiem i lekceważący ludzi.",
      "Często przychodziła do niego pewna wdowa z tego miasta i błagała: \"Bądź moim obrońcom przed tym, który mnie oskarża\".",
      "Sędzia przez pewien czas nie chciał tego uczynić. W końcu jednak pomyślał sobie: \"Chociaż nie przejmuję się Bogiem i nie obchodzą mnie ludzie,",
      "to pomogę tej natrętnej kobiecie, aby mi więcej nie zawracała głowy\".",
      "- Widzicie, co ten zły sędzia sobie pomyślał? - kontynuował Jezus.",
      "- Czyż więc Bóg nie weźmie w obronę swych wybranych, którzy Go o to błagają dniem i nocą? I czy będzie z tym zwlekał?",
      "Z pewnością szybko się za nimi ujmie! Ale czy ludzie będą jeszcze ufać Bogu, gdy powtórnie powrócę na ziemię?",
      "Następnie, kierując swe słowa do tych, którzy chlubili się własną doskonałością, a pogardzali innymi, opowiedział następującą historię:",
      "- Dwóch ludzi przyszło do świątyni się modlić: szanowany faryzeusz i pogardzany poborca podatkowy.",
      "Pierwszy stanął z przodu i tak się modlił: \"Dzięki Ci, Boże, że nie jestem grzesznikiem, jak inni ludzie - chciwi, bezbożni, cudzołożni albo jak ten nędzny poborca podatkowy!",
      "Aż dwa razy w tygodniu poszczę i daję na ofiarę dziesięć procent nawet z tego wszystkiego, co kupuję\".",
      "W tym czasie poborca podatkowy stał z daleka i nie miał śmiałości nawet oczu podnieść ku niebu. Bił się z żalem w piersi i błagał: \"Boże, okaż mi, grzesznikowi, miłosierdzie!\"",
      "Zapewniam was, że ten drugi odszedł do domu z Bożym przebaczeniem, nie pierwszy. Każdy bowiem, kto się wywyższa, będzie poniżony, a kto się uniża, zostanie wywyższony.",
      "Kiedyś zdarzyło się, że rodzice przynosili do Jezusa małe dzieci, aby położył na nie ręce i pobłogosławił. Uczniowie natomiast chcieli dać Mu odpocząć i odpędzali ich.",
      "Wówczas Jezus przywołał do siebie dzieci, a uczniom powiedział: - Pozwólcie dzieciom przychodzić do Mnie. Nie zabraniajcie im tego. Bo do takich jak one należy królestwo Boże.",
      "Posłuchajcie Mnie uważnie: Kto nie przyjmie królestwa Bożego z prostotą i zaufaniem dziecka, ten do niego nie wejdzie.",
      "Innym razem pewien przywódca religijny zapytał: - Dobry nauczycielu, co mam robić, aby się dostać do nieba?",
      "- Dlaczego nazywasz Mnie \"dobrym\"? - odpowiedział pytaniem Jezus. - Przecież tylko Bóg jest naprawdę dobry.",
      "Jeśli zaś chodzi o twoje pytanie, to znasz przecież przykazania: Nie cudzołóż; Nie zabijaj; Nie kradnij; Nie kłam; Szanuj rodziców...",
      "- Od dzieciństwa przestrzegałem wszystkich tych przykazań... - odparł przywódca.",
      "- W takim razie brakuje ci tylko jednego - powiedział Jezus. - Sprzedaj wszystko, co masz, i rozdaj pieniądze biednym, a zapewnisz sobie skarb w niebie. Potem przyjdź i naśladuj Mnie.",
      "Gdy to usłyszał, odszedł zasmucony. Był bowiem bardzo bogaty.",
      "Jezus odprowadził go wzrokiem i rzekł do uczniów: - Jak trudno bogatym wejść do królestwa Bożego!",
      "Łatwiej wielbłąd przejdzie przez ucho igielne, niż bogaty dostanie się do królestwa Bożego.",
      "Ludzie, którzy słyszeli te słowa, zapytali więc: - Kto w takim razie może osiągnąć zbawienie?",
      "- Rzeczy niemożliwe dla ludzi są możliwe dla Boga - odparł Jezus.",
      "Wtedy Piotr rzekł: - Ale my opuściliśmy wszystko i poszliśmy za Tobą.",
      "- Zapewniam was - rzekł Jezus - że każdy, kto opuści dom, żonę, braci, rodziców lub dzieci dla sprawy królestwa Bożego,",
      "otrzyma w zamian o wiele więcej już teraz, a w świecie przyszłym życie wieczne.",
      "Potem wziął Dwunastu na bok i powiedział im: - Jak wiecie, zmierzamy do Jerozolimy. Tam spełnią się wszystkie przepowiednie proroków mówiące o Synu Człowieczym.",
      "Zostanę wydany w ręce Rzymian i będę wyśmiany, znieważony, opluty,",
      "ubiczowany i w końcu Mnie zabiją. Lecz trzeciego dnia znowu ożyję.",
      "Oni jednak nie kojarzyli, o co w tym wszystkim chodzi. Cały sens tych słów był bowiem przed nimi ukryty.",
      "Gdy zbliżali się do Jerycha, przy drodze siedział niewidomy żebrak.",
      "Słysząc gwar przechodzącego tłumu, pytał, co się dzieje.",
      "Powiedziano mu, że przechodzi właśnie Jezus z Nazaretu.",
      "Na to on zaczął wołać: - Jezusie, potomku króla Dawida, pomóż mi!",
      "Ci, którzy szli przodem, uciszali go szorstko, lecz on tym głośniej wołał: - Synu Dawida, pomóż mi!",
      "Jezus zatrzymał się i polecił go przyprowadzić. Potem zapytał:",
      "- Co mogę dla ciebie zrobić? - Panie, chcę odzyskać wzrok - odpowiedział niewidomy.",
      "- Zatem przejrzyj - powiedział Jezus. - Zaufałeś, dlatego możesz widzieć.",
      "W tej samej chwili niewidomy odzyskał wzrok i udał się za Jezusem, wielbiąc Boga. Również cały tłum, który był tego świadkiem, dziękował Bogu."
    ],
    [
      "I tak dotarli do Jerycha.",
      "Mieszkał tam pewien zwierzchnik poborców podatkowych, Zacheusz - człowiek bardzo bogaty.",
      "Zapragnął zobaczyć Jezusa i dowiedzieć się, kim jest, lecz z powodu niskiego wzrostu nie mógł Go dojrzeć w tłumie.",
      "Pobiegł więc naprzód i wdrapał się na przydrożne drzewo (sykomorę), z którego mógł dobrze widzieć przechodzącego Jezusa.",
      "Tymczasem Jezus zbliżył się do tego miejsca, spojrzał w górę i powiedział do niego: - Zacheuszu, zejdź szybko na dół! Dzisiaj bowiem muszę być twoim gościem.",
      "Zacheusz pospiesznie zszedł z drzewa i z ogromną radością przyjął Jezusa w swoim domu.",
      "Ludzie jednak byli tym oburzeni: - Poszedł do domu takiego grzesznika - szemrali.",
      "W pewnym momencie Zacheusz powstał i rzekł: - Panie, postanowiłem rozdać ubogim połowę mego majątku, a tym, od których wymusiłem większy niż trzeba podatek, oddam cztery razy tyle.",
      "- Dziś zbawienie zawitało do tego domu - powiedział Jezus - bo i ten człowiek jest potomkiem Abrahama.",
      "Ja, Syn Człowieczy, przyszedłem właśnie po to, by szukać i ratować tych, którzy zaginęli.",
      "Wszyscy przysłuchiwali się temu, co Jezus mówił. A ponieważ Jerozolima była już niedaleko, opowiedział im następującą historię, by skorygować ich przekonanie, że królestwo Boże ma nastać już teraz:",
      "- Pewien dostojnik miał się udać do odległego miejsca, by tam przyjąć nominację na władcę prowincji, po czym powrócić.",
      "Wezwał więc dziesięciu swoich podwładnych, dał im do zainwestowania dziesięć dużych udziałów pieniężnych - każdemu po jednym - i powiedział: \"Zajmijcie się moimi sprawami aż do mojego powrotu\".",
      "Lecz niektórzy obywatele nienawidzili go i wysłali po jego wyjeździe delegację z protestem: \"Nie chcemy takiego władcy\".",
      "Po pewnym czasie dostojnik wrócił już jako władca. Polecił wezwać tych, którym powierzył pieniądze, aby ocenić zyski.",
      "Przybył więc pierwszy sługa i poinformował: \"Panie, zainwestowałem twoje pieniądze i mam teraz dziesięć razy tyle\".",
      "\"Świetnie, jesteś dobrym sługą\" - rzekł władca. \"Okazałeś się wierny w zarządzaniu niewielką sumą, dlatego daję ci władzę nad dziesięcioma miastami\".",
      "Drugi podwładny tak powiedział: \"Panie, ja też zainwestowałem i teraz mam pięć razy tyle\".",
      "\"Dobrze\" - powiedział władca. \"Ty będziesz zarządzać pięcioma miastami\".",
      "Następny jednak podszedł i powiedział: \"Panie, oto twoje pieniądze, które tylko przechowałem.",
      "Bałem się ciebie, bo masz twardą rękę w interesach i żyjesz kosztem innych: bierzesz, czego nie położyłeś, i zbierasz to, czego nie siałeś!\"",
      "\"Zły sługo!\" - zagrzmiał władca. \"Osądzę cię według twoich własnych słów! Wiedziałeś, że jestem w interesach bezwzględny: biorę, co nie moje, i zbieram to, czego sam nie siałem.",
      "To dlaczego nie ulokowałeś moich pieniędzy w banku? Przynajmniej miałbym z nich jakiś procent!\"",
      "I zwracając się do stojących tam ludzi, rozkazał: \"Zabierzcie mu pieniądze i dajcie temu, który zarobił dziesięć razy tyle!\"",
      "\"Ależ panie! On i tak ma dużo\".",
      "\"Wiem\" - rzekł władca - \"ale ten, kto dobrze zarządzał i osiągnął zysk, dostanie jeszcze więcej. Ten natomiast, kto źle zarządzał i nie wypracował zysku, straci nawet to, co jeszcze ma.",
      "Teraz przyprowadźcie tu tych moich wrogów, którzy nie chcieli, bym został ich władcą. Straćcie ich na moich oczach!\"",
      "Po zakończeniu tej historii Jezus wstał i ruszył na czele uczniów do Jerozolimy.",
      "Gdy zbliżyli się do Betfage i Betanii, wiosek leżących na Górze Oliwnej, wysłał przed sobą dwóch uczniów,",
      "mówiąc: - Idźcie do wsi. Tam zobaczycie uwiązanego młodego osła, na którym jeszcze nikt nie jeździł. Odwiążcie go i przyprowadźcie do Mnie.",
      "Gdy ktoś was zapyta, dlaczego to robicie, powiedzcie: \"Pan go potrzebuje\".",
      "Uczniowie poszli więc i zastali wszystko tak, jak im Jezus powiedział.",
      "Zaczęli odwiązywać zwierzę i wtedy jego właściciele zapytali: - Dlaczego odwiązujecie naszego osła?",
      "- Pan go potrzebuje - odpowiedzieli uczniowie.",
      "Przywiedli więc osiołka do Jezusa i okryli swymi szatami. Następnie pomogli Mu go dosiąść.",
      "Ludzie na widok jadącego Jezusa rozpościerali na drodze swe płaszcze.",
      "Gdy zaczął już zjeżdżać z Góry Oliwnej, pojawił się cały tłum Jego uczniów. Z radością wykrzykiwali na cześć Boga i wielbili Go za wszystkie cuda Jezusa, które widzieli:",
      "- Niech będzie uwielbiony Król, który przychodzi w imieniu samego Pana! On daje pokój niebu, a Jego chwała na wysokościach!",
      "Lecz niektórzy faryzeusze znajdujący się w tłumie mówili: - Nauczycielu, ucisz swoich uczniów! Słyszysz, co oni wykrzykują?",
      "- Zapewniam was, że jeśli oni zamilkną, kamienie zaczną wołać! - odparł Jezus.",
      "Gdy byli tuż przed miastem, spojrzał na nie i pełen smutku rzekł:",
      "- O, gdybyś rozpoznało w tym dniu to, co prowadzi do pokoju! Ale teraz zostało to przed tobą zakryte.",
      "Nadejdą niebawem dni, gdy ze wszystkich stron otoczą cię wrogowie i będą oblegać twoje mury.",
      "Zrównają cię z ziemią i wymordują twoich mieszkańców. Nie pozostawią kamienia na kamieniu, bo nie rozpoznałaś chwili, w której przyszedł do ciebie Pan.",
      "Będąc już w mieście, Jezus wszedł do świątyni i zaczął wypędzać stamtąd nieuczciwych handlarzy.",
      "Wołał przy tym: - Pismo mówi: \"Moja świątynia jest domem modlitwy, a wy zamieniliście ją w melinę złodziei\".",
      "Gdy przez kilka następnych dni nauczał w świątyni, kapłani, przywódcy religijni oraz wpływowi ludzie w mieście usiłowali znaleźć sposób, aby się Go pozbyć.",
      "Niczego jednak nie mogli Mu zrobić z powodu ludu, który słuchał Go z zapartym tchem."
    ],
    [
      "Któregoś dnia, gdy nauczał w świątyni i głosił Dobrą Nowinę, podeszli do Niego arcykapłani, nauczyciele Prawa i inni przywódcy Izraela",
      "i zażądali: - Wyjaśnij, jakim prawem to wszystko robisz? Kto Cię do tego upoważnił?",
      "- Ja też zadam wam pytanie - odparł.",
      "- Czy chrzest, do którego wzywał Jan Chrzciciel, pochodził od Boga, czy był tylko ludzkim wymysłem?",
      "Zaczęli się zastanawiać nad odpowiedzią i naradzali się: - Jeśli powiemy, że od Boga, to zapyta nas, dlaczego mu nie uwierzyliśmy.",
      "A jeśli odpowiemy, że był tylko ludzkim wymysłem, tłum nas ukamienuje za bluźnierstwo, bo wszyscy są przekonani, że Jan był Bożym prorokiem.",
      "W końcu odpowiedzieli: - Nie wiemy.",
      "Wtedy Jezus rzekł: - Wobec tego i Ja wam nie odpowiem, jakim prawem to zrobiłem.",
      "Następnie, zwracając się znowu do wszystkich, opowiedział następującą historię: - Pewien człowiek zasadził winnicę i wydzierżawił ją, sam zaś wyjechał na długi czas.",
      "Gdy nadeszła pora zbiorów, wysłał jednego ze swoich podwładnych, aby odebrał część należnych mu zysków. Lecz dzierżawcy pobili go i odesłali z pustymi rękami.",
      "Posłał więc innego, ale jego również pobili, znieważyli i odesłali z niczym.",
      "Posłał jeszcze potem trzeciego, a oni go także poranili i wyrzucili.",
      "\"Co mam teraz zrobić?\" - zastanawiał się właściciel. \"Już wiem! Wyślę swego ukochanego syna. Chyba będą czuli przed nim respekt i zapłacą\".",
      "Lecz gdy dzierżawcy zobaczyli go, zaczęli się naradzać: \"Oto nadchodzi przyszły właściciel. Zabijmy go, a wtedy wszystko będzie nasze\".",
      "Napadli go, wywlekli poza winnicę i zabili. - Co więc właściciel winnicy zrobi z takimi ludźmi?",
      "Przybędzie tam osobiście, wytraci ich, a winnicę wynajmie innym. - Chyba do tego nie dojdzie? - protestowali słuchacze.",
      "Wówczas Jezus spojrzał na nich uważnie i rzekł: - A co znaczą te słowa Pisma: \"Kamień odrzucony przez budujących stał się kamieniem węgielnym - najważniejszym\"?",
      "I dodał: - Każdy, kto upadnie na ten kamień, roztrzaska się, a jeśli on na kogoś spadnie, zetrze go na proch.",
      "Gdy arcykapłani i przywódcy religijni usłyszeli tę historię, zrozumieli, że to o nich mowa. Chcieli natychmiast aresztować Jezusa, ale bali się przychylnych Mu tłumów.",
      "Postanowili więc sprowokować Go do jakiejś kontrowersyjnej wypowiedzi, na podstawie której mogliby Go oskarżyć przed rzymskim namiestnikiem i spowodować Jego uwięzienie. Wysłali więc szpiegów, udających pobożnych ludzi,",
      "którzy zadali Mu takie pytanie: - Nauczycielu, wiemy, że nie jesteś stronniczy, ale zawsze mówisz prawdę i nauczasz dróg Bożych.",
      "Powiedz: Czy słuszne jest płacenie podatków rzymskiemu cezarowi, czy nie?",
      "Jezus od razu wyczuł podstęp i rzekł:",
      "- Pokażcie mi monetę, denara. Czyj wizerunek i czyje imię są na niej wybite? - Cezara - odparli.",
      "- Oddajcie zatem cezarowi to, co należy do niego, a Bogu to, co należy do Boga.",
      "Nie udało się im więc przyłapać na czymś Jezusa w obecności ludu. A zaskoczeni Jego odpowiedzią, zamilkli.",
      "Wówczas podeszło do Niego kilku z ugrupowania saduceuszy, którzy nie wierzą w zmartwychwstanie, i przedstawili następującą kwestię:",
      "- Nauczycielu, Mojżesz napisał w naszym Prawie, że jeśli mąż umiera bezdzietnie, jego brat powinien ożenić się z wdową, a pierwszy syn z tego związku będzie należeć do zmarłego, aby jego ród nie wymarł.",
      "Znaliśmy rodzinę siedmiu braci. Najstarszy ożenił się, a potem umarł, nie mając dzieci.",
      "Jego brat ożenił się z wdową, ale również zmarł bezdzietnie.",
      "I tak jeden po drugim żenili się z wdową i bezpotomnie umierali.",
      "W końcu zmarła również ta kobieta.",
      "Jeśli rzeczywiście umarli zmartwychwstaną, to czyją będzie wtedy żoną, skoro wszyscy bracia się z nią ożenili?",
      "Jezus na to odpowiedział: - Ludzie żenią się i wychodzą za mąż tylko tu, na ziemi.",
      "Natomiast ci, którzy okażą się godni bycia w niebie i zmartwychwstania, nie będą zawierać małżeństw.",
      "Pod tym względem będą podobni do aniołów: nie umrą już drugi raz i będą synami Boga, którzy zmartwychwstali do nowego życia.",
      "A to, że umarli zmartwychwstają, udowodnił już Mojżesz. Opisując swoje spotkanie z Bogiem przy płonącym krzaku, nazywa Go \"Bogiem Abrahama, Bogiem Izaaka i Bogiem Jakuba\", choć ci trzej już dawno zmarli.",
      "Ponieważ Bóg jest Bogiem ludzi żywych, a nie martwych, znaczy to, że dla Niego wszyscy oni żyją.",
      "- Nauczycielu, odpowiedziałeś doskonale - przyznali stojący tam nauczyciele Prawa",
      "i już nikt nie miał odwagi zadawać Mu więcej pytań.",
      "Wtedy Jezus zapytał ich: - Dlaczego uważa się, że Mesjasz to tylko potomek króla Dawida?",
      "Przecież Dawid sam napisał o Nim w księdze Psalmów: \"Rzekł Pan memu Panu: Zasiądź po mojej prawej stronie,",
      "dopóki nie złożę u Twych stóp Twoich nieprzyjaciół\".",
      "Skoro nazywa Mesjasza swoim Panem, to jak może On być tylko jego potomkiem?",
      "Następnie, wobec całego tłumu, zwrócił się do uczniów:",
      "- Strzeżcie się nauczycieli Prawa! Oni lubią tylko stroić się w wytworne szaty i przyjmować niskie ukłony na ulicy. Uwielbiają zaszczytne miejsca w synagogach i na przyjęciach.",
      "Żerują też na gościnności wdów i udają pobożnych, odprawiając publicznie długie modlitwy. Dlatego Bóg wymierzy im za to o wiele cięższą karę niż innym."
    ],
    [
      "Gdy tak stali w świątyni, Jezus zwrócił uwagę na ludzi bogatych wrzucających swe ofiary do skarbony.",
      "Zauważył też bardzo biedną wdowę, która wrzuciła tylko dwie małe monety.",
      "- Zapewniam was - rzekł Jezus - że ta kobieta dała najwięcej.",
      "Wszyscy bowiem dali tylko część tego, co im zbywało. Ona zaś wrzuciła wszystko, co miała na życie.",
      "Tymczasem kilku uczniów zaczęło zachwycać się świątynią - jej pięknymi kamieniami i ornamentami zdobiącymi ściany.",
      "Jezus na to odrzekł: - Nadejdzie czas, gdy to, co teraz oglądacie, legnie w gruzach i nie pozostanie tu nawet kamień na kamieniu.",
      "- Mistrzu! - zawołali. - Kiedy się to stanie? Jakie znaki to poprzedzą?",
      "- Uważajcie, żeby was nikt w tej sprawie nie oszukał - odpowiedział Jezus. - Wielu bowiem będzie się podszywać pode Mnie i twierdzić: \"To ja jestem Mesjaszem!\" oraz: \"Koniec jest już bliski!\" Nie wierzcie im!",
      "Gdy usłyszycie wieści o wojnach i przewrotach, nie wpadajcie w panikę. Najpierw one muszą się wydarzyć, ale jeszcze nie wtedy nastąpi ostateczny koniec.",
      "I dodał: - Narody i państwa wystąpią przeciwko sobie.",
      "Nastąpią wielkie trzęsienia ziemi, a w wielu krajach zapanuje głód i wybuchną epidemie. Będą miały miejsce przerażające zjawiska, a na niebie pojawią się cudowne znaki.",
      "Lecz zanim to wszystko się stanie, będziecie prześladowani. Z mojego powodu zawleką was do synagog i więzień oraz oskarżą przed królami i władcami,",
      "ale dla was będzie to okazja, by mówić im o Mnie.",
      "Pamiętajcie, by się wtedy nie martwić, jak odpierać stawiane wam zarzuty.",
      "To ja dam wam właściwe słowa i taką mądrość, że nikt z przeciwników nie zdoła odeprzeć waszych argumentów.",
      "Nawet najbliżsi - rodzice, bracia, krewni i przyjaciele - zdradzą was i wydadzą w ręce prześladowców, a niektórzy z was zostaną zabici.",
      "Wszyscy was znienawidzą dlatego, że należycie do Mnie,",
      "ale bez zgody Boga nawet włos z głowy wam nie spadnie.",
      "Jeśli wytrwacie, będziecie uratowani.",
      "Gdy jednak zobaczycie, że wojska otaczają Jerozolimę, możecie być pewni, że nadszedł czas jej zagłady.",
      "Wtedy mieszkańcy Judei niech uciekają w góry. Przebywający w Jerozolimie niech ją opuszczą, a żyjący w okolicznych wioskach niech do niej nie wchodzą.",
      "Będą to dni Bożej kary, zapowiedzianej niegdyś w Piśmie przez proroków.",
      "Najtrudniej będzie uciekać kobietom ciężarnym i matkom karmiącym. Na całym świecie nastanie wielki ucisk, a gniew Boga spadnie na Izraelitów.",
      "Będą zabijani i z powodu niewoli rozproszą się po wszystkich krajach świata. Natomiast pokonana Jerozolima pozostanie w rękach pogan - aż upłynie czas ich dominacji.",
      "Oprócz tego dziwne znaki pojawią się na słońcu, księżycu i gwiazdach. A na ziemi wszystkie narody przerażą się z powodu rozszalałych mórz i nawałnic.",
      "Ludzi ogarnie strach w oczekiwaniu mających nawiedzić ziemię okropności, bo niebo zatrzęsie się nad ich głowami.",
      "Wtedy właśnie ujrzą Syna Człowieczego zstępującego na obłoku w majestacie i chwale.",
      "Gdy więc to wszystko zacznie się dziać, nie traćcie nadziei, ponieważ wasze wybawienie będzie bliskie!",
      "I wyjaśnił to następującym porównaniem: - Spójrzcie na drzewo figowe albo na inne drzewa.",
      "Gdy zaczynają pączkować, wiecie, że nadchodzi lato.",
      "Podobnie gdy zauważycie, że to wszystko się spełnia, możecie być pewni, że królestwo Boże jest już blisko.",
      "Zapewniam was: Nie przeminie to pokolenie, a spełni się wszystko, co zapowiedziałem.",
      "Owszem, niebo i ziemia przeminą, ale nie moje słowa.",
      "Miejcie się na baczności! Nie popadnijcie w duchowy marazm z powodu hulanek, pijaństwa lub codziennych zmartwień, bo będziecie zaskoczeni dniem mego powrotu.",
      "Nadejdzie on nagle i dla wszystkich mieszkańców ziemi jednocześnie.",
      "Czuwajcie więc nieustannie i proście Boga o siłę do uniknięcia tych okropności oraz do stanięcia przed Synem Człowieczym.",
      "Jezus codziennie przychodził do świątyni i nauczał tłumy, które gromadziły się tam już od rana. Każdego zaś wieczoru wracał na Górę Oliwną, gdzie spędzał noc.",
      "A cały lud wczesnym rankiem szedł do Niego, by Go słuchać w świątyni."
    ],
    [
      "Zbliżało się właśnie największe hebrajskie Święto Niekwaszonego Chleba, zwane też Paschą.",
      "Z obawy przed reakcją tłumów arcykapłani i przywódcy religijni szukali skrytego sposobu zgładzenia Jezusa.",
      "Właśnie wtedy szatan omamił Judasza Iskariotę, jednego z Dwunastu.",
      "Udał się więc on do arcykapłanów i dowódców straży świątynnej, by omówić najdogodniejszy sposób wydania im Jezusa.",
      "Ci zaś ucieszyli się z tego i obiecali mu nagrodę w srebrze.",
      "Judasz zgodził się na taki układ i zaczął szukać okazji, by umożliwić im pochwycenie Jezusa w chwili, gdy nie będzie wokół Niego tłumu.",
      "Nadszedł pierwszy dzień Święta, w którym sprawowano Paschę - spożywano baranka z nie kwaszonym chlebem.",
      "Jezus wysłał Piotra i Jana mówiąc: - Idźcie i przygotujcie dla nas kolację paschalną.",
      "- Gdzie to mamy zrobić? - zapytali.",
      "- Gdy tylko wejdziecie do miasta - odrzekł Jezus - spotkacie człowieka niosącego dzban z wodą. Pójdziecie za nim do domu, do którego wejdzie,",
      "a właścicielowi powtórzycie te słowa: \"Nasz Nauczyciel pyta, gdzie znajduje się miejsce, w którym może spożyć ze swymi uczniami kolację paschalną\".",
      "Wtedy zaprowadzi was do przygotowanego już obszernego pokoju na piętrze. Tam właśnie wszystko zrobicie.",
      "Poszli więc do miasta. Zgodnie ze słowami Jezusa odnaleźli to miejsce i przygotowali uroczysty posiłek.",
      "Gdy nadszedł czas, uczniowie wraz z Jezusem przybyli na kolację i zajęli swoje miejsca.",
      "Wówczas On rzekł: - Tak bardzo pragnąłem spożyć z wami tę kolację paschalną, zanim będę cierpiał.",
      "Wiedzcie, że nie będę jej już spożywał aż do czasu, gdy odbędzie się w królestwie Bożym.",
      "Następnie wziął kielich z winem, podziękował za nie Bogu i rzekł: - Weźcie i wspólnie wypijcie.",
      "Nie będę bowiem więcej pił tego wina, aż nadejdzie królestwo Boże.",
      "Potem wziął chleb, podziękował Bogu, połamał go i podał im mówiąc: - Ten chleb to moje ciało, które oddaję za was. Spożywajcie go jako wyraz pamięci o Mnie.",
      "Po kolacji podał im następny kielich i rzekł: - Ten kielich przedstawia nowe przymierze, które przypieczętuję własną krwią przelaną za was.",
      "Lecz oto ten, który Mnie zdradzi, razem ze mną sięga ręką do stołu.",
      "Wprawdzie jako Syn Człowieczy idę na śmierć zgodnie z Bożym planem, ale tego, który Mnie zdradzi, czeka straszny los.",
      "Wtedy uczniowie starali się odgadnąć, który z nich miałby to zrobić.",
      "W trakcie posiłku zaczęli się również sprzeczać ze sobą, kto z nich jest najważniejszy.",
      "Lecz Jezus im powiedział: - Królowie różnych narodów dają im odczuć swą władzę, a rządzący uchodzą za ich \"dobroczyńców\".",
      "Wśród was będzie jednak inaczej: najważniejszy niech postępuje jak najmniej ważny, a przywódca niech służy innym.",
      "Kto waszym zdaniem jest ważniejszy: ten, który zasiada przy stole, czy ten, który usługuje? Czyż nie ten pierwszy? Ja jestem wśród was tym, który usługuje.",
      "Pozostaliście Mi wierni w tych ciężkich dla Mnie dniach.",
      "Dlatego tak jak Ojciec postanowił dać mi królestwo, tak teraz ja postanawiam,",
      "że będziecie w nim jeść i pić przy moim stole i zasiądziecie na tronach, by sądzić dwanaście rodów Izraela.",
      "Następnie Jezus rzekł do Szymona Piotra: - Szymonie, szatan domagał się, aby was przesiać jak pszenicę i odrzucić plewy.",
      "Ja jednak wstawiłem się za tobą, abyś nie załamał się w wierze. Gdy się więc opamiętasz, umacniaj wiarę swoich braci.",
      "Na to Szymon odpowiedział: - Panie, jestem gotów iść z Tobą do więzienia, a nawet na śmierć!",
      "- Posłuchaj, Piotrze - odparł Jezus. - Zanim jutro rano zapieje kogut, aż trzy razy zaprzeczysz, że Mnie znasz.",
      "Potem zapytał wszystkich: - Czy brakowało wam czegoś, gdy bez pieniędzy, bez torby i butów na zmianę wysłałem was głosić Dobrą Nowinę? - Nie, niczego.",
      "- Teraz jednak - powiedział - kto z was ma pieniądze lub torbę, niech je weźmie. A kto nie ma pieniędzy, niech sprzeda swój płaszcz i kupi sobie miecz.",
      "Zapewniam was, że niebawem wypełni się proroctwo o Mnie: \"Zaliczono Go do grona przestępców\". I wszystko, co o Mnie napisali prorocy, niedługo się spełni.",
      "- Panie - powiedzieli na to - mamy tutaj dwa miecze. - Wystarczy - odrzekł Jezus.",
      "Po kolacji, w towarzystwie uczniów, Jezus udał się jak zwykle na Górę Oliwną.",
      "Gdy tam dotarli, powiedział im: - Proście Boga, by pomógł wam nie ulec nadchodzącej pokusie.",
      "Potem odszedł na pewną odległość, ukląkł i tak się modlił:",
      "- Ojcze, jeśli chcesz, odsuń ode Mnie ten kielich. Pragnę jednak, by spełniła się twoja wola, nie moja.",
      "W tym momencie zstąpił z nieba anioł, by wesprzeć Go na duchu.",
      "Przeżywając ogromną agonię, Jezus tak gorliwie się modlił, że Jego pot kapał na ziemię jak wielkie krople krwi.",
      "W końcu podniósł się i podszedł do uczniów. Okazało się, że zasnęli wyczerpani smutkiem.",
      "- Dlaczego śpicie?! - powiedział. - Wstańcie! Proście Boga, aby pomógł wam nie ulec nadchodzącej pokusie.",
      "Gdy jeszcze to mówił, nadeszła zgraja prowadzona przez Judasza, jednego z Dwunastu. Ten zbliżył się do Jezusa i przywitał Go pocałunkiem.",
      "- Judaszu, pocałunkiem zdradzasz Mnie, Syna Człowieczego? - rzekł Jezus.",
      "Pozostali uczniowie widząc, na co się zanosi, wykrzyknęli: - Mistrzu, czy mamy użyć miecza?",
      "W tej samej chwili jeden z nich zadał cios słudze arcykapłana i odciął mu prawe ucho.",
      "- Nie stawiajcie im oporu! - odpowiedział Jezus, po czym dotknął rany i uleczył ucho.",
      "Następnie zwrócił się do stojących arcykapłanów, dowódców straży świątynnej oraz przywódców religijnych: - Czy jestem niebezpiecznym przestępcą, że przyszliście po Mnie uzbrojeni w miecze i pałki?",
      "Gdy codziennie przebywałem z wami w świątyni, nie aresztowaliście Mnie. Lecz teraz nadszedł wasz czas - czas władcy ciemności!",
      "Aresztowali więc Jezusa i zaprowadzili do rezydencji arcykapłana. Piotr natomiast podążał za nimi z daleka.",
      "Na środku dziedzińca żołnierze rozpalili ognisko i cała eskorta, razem z Jezusem, przy nim siadła. Wtedy przysiadł się również Piotr.",
      "Gdy tak sobie siedział przy blasku płomieni, jakaś służąca popatrzyła na niego. Przyjrzała się uważnie i powiedziała: - Ten człowiek był z Jezusem!",
      "- Kobieto, nawet Go nie znam! - zaprzeczył Piotr.",
      "Po chwili ktoś inny spojrzał na niego i rzekł: - Musisz być jednym z Jego uczniów! - Człowieku, nie jestem! - odparł Piotr.",
      "Mniej więcej po godzinie ktoś inny zaczął twierdzić: - Ten człowiek na pewno był z Jezusem. Przecież jest Galilejczykiem.",
      "Lecz Piotr odpowiedział: - Człowieku, w ogóle nie wiem, o czym mówisz. W tej samej chwili, gdy jeszcze to mówił, zapiał kogut.",
      "Jezus odwrócił się i spojrzał na Piotra, który przypomniał sobie wtedy Jego słowa: \"Zanim jutro rano zapieje kogut, aż trzy razy się Mnie wyprzesz\".",
      "Opuścił więc Piotr dziedziniec i z żalu gorzko zapłakał.",
      "Tymczasem strażnicy pilnujący Jezusa zaczęli drwić z Niego.",
      "Zawiązali Mu oczy i bili Go, pytając: - No, proroku, zgadnij, kto Cię uderzył?",
      "Obrzucali Go też wieloma wyzwiskami.",
      "Następnego dnia, wcześnie rano, zgromadziła się rada najwyższa złożona z przywódców ludu, arcykapłanów i nauczycieli Prawa. Gdy wprowadzono przed nich Jezusa,",
      "powiedzieli: - Jeśli jesteś Mesjaszem, powiedz nam to wprost. - Jeśli wam to powiem, nie uwierzycie Mi.",
      "A jeśli zapytam o powód, nie odpowiecie - odrzekł.",
      "- Lecz nadszedł czas, aby Syn Człowieczy zasiadł z Bogiem na tronie.",
      "- Jesteś więc Synem Bożym? - powtórzyli wszyscy. - Słusznie mówicie, ja jestem.",
      "- Czy potrzeba nam jeszcze innych dowodów? - zawołali. - Przecież z jego własnych ust usłyszeliśmy bluźnierstwo!"
    ],
    [
      "Wtedy cała rada zaprowadziła Jezusa do namiestnika Piłata",
      "i oskarżyła Go: - Stwierdziliśmy, że ten oto człowiek podburza nasz naród, bo zabrania ludziom płacenia podatków Cezarowi i twierdzi, że jest naszym Mesjaszem i królem.",
      "Na to Piłat zapytał: - Jesteś królem Żydów? - Sam to potwierdzasz - odrzekł Jezus.",
      "Wówczas Piłat zwrócił się do arcykapłanów i do tłumu: - Nie znajduję żadnej winy w tym człowieku!",
      "- Przecież naucza po całej Judei i buntuje lud - upierali się. - Zaczął w Galilei i dotarł aż tutaj.",
      "Na te słowa Piłat zapytał, czy Jezus jest Galilejczykiem.",
      "Gdy to potwierdzono, odesłał Go do Heroda Antypasa, ponieważ Galilea podlegała jego jurysdykcji, a on sam akurat przebywał w Jerozolimie.",
      "Herod bardzo się ucieszył na widok Jezusa, bo wiele o Nim słyszał i już od dłuższego czasu chciał Go poznać. Spodziewał się, że na jego oczach Jezus dokona jakiegoś cudu.",
      "Zasypywał więc Go pytaniami, lecz On w ogóle nie odpowiadał.",
      "Tymczasem obecni tam arcykapłani i nauczyciele Prawa bezlitośnie oskarżali Jezusa.",
      "W końcu i Herod ze swoimi żołnierzami zaczęli wyśmiewać Jezusa. Nałożyli na Niego królewski płaszcz i z powrotem odesłali do Piłata.",
      "Od tego też dnia Herod i Piłat stali się przyjaciółmi, mimo że dotychczas byli do siebie wrogo nastawieni.",
      "Piłat zwołał arcykapłanów, przywódców ludu i tłum",
      "i rzekł: - Przyprowadziliście do mnie tego człowieka, oskarżając go o podburzanie ludu przeciwko władzy rzymskiej. W waszej obecności przesłuchałem Go i nie znalazłem w Nim żadnej winy,",
      "tak zresztą jak Herod, który odesłał Go do mnie. Stwierdzam, że nie zrobił nic, co zasługuje na karę śmierci.",
      "Każę Go więc wychłostać i wypuszczę.",
      "A był zobowiązany zwolnić im kogoś na święta.",
      "Lecz wszyscy zaczęli krzyczeć: - Nie! Jego zabij, a wypuść nam Barabasza!",
      "Ów Barabasz był uwięziony za wywołanie w Jerozolimie rozruchów oraz za morderstwo.",
      "Ponieważ Piłat chciał uwolnić Jezusa, ponownie przedstawił im swoje stanowisko.",
      "Lecz oni nalegali, wołając: - Ukrzyżuj, ukrzyżuj Go!",
      "Zapytał ich więc już po raz trzeci: - Co złego On uczynił? Ja nie znalazłem żadnego powodu, aby Go skazać na śmierć. Każę go wychłostać i wypuszczę.",
      "Lecz tłum coraz głośniej domagał się ukrzyżowania Jezusa.",
      "W końcu Piłat uległ ich żądaniu i wydał wyrok.",
      "Wypuścił z więzienia Barabasza, skazanego za wzniecanie rozruchów i morderstwo, a Jezusa oddał w ich ręce.",
      "Tłum poprowadził więc Jezusa na miejsce egzekucji. Tą samą drogą wracał właśnie z pola do Jerozolimy niejaki Szymon z Cyreny. Żołnierze zmusili go do niesienia za Jezusem Jego krzyża.",
      "Wokół podążały ogromne tłumy, a wśród nich wiele kobiet, rozpaczających nad losem Jezusa.",
      "On w pewnym momencie odwrócił się i rzekł do nich: - Córki jerozolimskie, nie płaczcie nade Mną, ale nad sobą i waszymi dziećmi.",
      "Nadchodzą bowiem dni, gdy będą mówić: \"Szczęśliwe kobiety bezpłodne i te, które jeszcze nie rodziły i nie karmiły\".",
      "Ludzie będą wtedy ze strachu błagać góry i pagórki: \"Padnijcie na nas i zasypcie na zawsze\".",
      "Jeśli takie rzeczy robią z mokrym jeszcze drzewem, to jak potraktują drzewo suche?",
      "Razem z Jezusem prowadzono na śmierć również dwóch innych przestępców.",
      "Gdy dotarli na miejsce zwane Trupią Czaszką, ukrzyżowano Jezusa i ich dwóch: jednego po Jego prawej stronie, drugiego po lewej.",
      "Jezus modlił się wtedy: - Ojcze, przebacz im, bo nie wiedzą, co robią. Oni zaś grali w kości o szatę Jezusa.",
      "Całej egzekucji przyglądał się niemały tłum, a przywódcy izraelscy drwili z Niego: - Innym pomagał. Niech więc i siebie uratuje, skoro jest Mesjaszem, Bożym wybrańcem.",
      "Także żołnierze, podając Mu napój octowy, szydzili:",
      "- Jeśli jesteś królem Izraela, uratuj się!",
      "Nad głową Jezusa znajdował się bowiem napis z Jego winą: \"To jest król Żydów\".",
      "Jeden z przestępców wiszących obok, również drwił: - Przecież to ty jesteś Mesjaszem! Ocal więc siebie, a przy okazji i nas.",
      "Lecz drugi go upomniał: - Czy dlatego Boga się już nie boisz, bo tak samo jak On zostałeś skazany?",
      "My za swoje czyny sprawiedliwie zasłużyliśmy na śmierć, lecz ten człowiek nie uczynił nic złego -",
      "i dodał: - Jezusie, pamiętaj o mnie, gdy znajdziesz się w swoim królestwie!",
      "- Zapewniam cię, że jeszcze dziś będziesz ze Mną w raju - odrzekł Jezus.",
      "Nagle, w samo południe, ciemność ogarnęła całą ziemię aż do godziny trzeciej.",
      "Słońce utraciło swój blask, a najważniejsza zasłona w świątyni rozdarła się na dwoje.",
      "Wtedy Jezus głośno zawołał: - Ojcze, Tobie oddaję mego ducha! - i po tych słowach umarł.",
      "Stojący tam rzymski setnik, widząc, co się dzieje, uwielbił Boga mówiąc: - Ten człowiek na pewno był sprawiedliwy.",
      "Ludzie, którzy tłumnie ściągnęli, aby przyglądać się ukrzyżowaniu, wracali po tym wszystkim w głębokim smutku.",
      "Natomiast przyjaciele Jezusa, a wśród nich kobiety, które towarzyszyły Mu aż od Galilei, przyglądali się wszystkiemu z daleka.",
      "Tymczasem Józef, członek rady najwyższej, mąż dobry i sprawiedliwy,",
      "pochodzący z judejskiego miasta Arymatea, który oczekiwał nadejścia królestwa Bożego i sprzeciwiał się decyzjom oraz działaniom przywódców religijnych.",
      "Udał się do Piłata i prosił aby wydano mu ciało Jezusa.",
      "Zdjął więc ciało Jezusa, owinął je w płótna i złożył w nie używanym dotąd grobie, wykutym w skale.",
      "Był to piątkowy wieczór, czas przygotowania do szabatu.",
      "Kobiety z Galilei, towarzyszące Jezusowi, przyglądały się grobowcowi oraz położonemu ciału Jezusa.",
      "Gdy wróciły do domu, przygotowały wonności i olejki do namaszczania zwłok. W czasie szabatu jednak, zgodnie z przepisami religijnymi, nie mogły zajmować się zmarłym."
    ],
    [
      "Dopiero w niedzielę, gdy zaczęło świtać, zaniosły do grobu przygotowane olejki.",
      "Zobaczyły, że kamień zamykający wejście jest odsunięty.",
      "Weszły więc do wnętrza, ale nie znalazły ciała Jezusa.",
      "Stały tak oszołomione, gdy nagle obok nich zjawili się dwaj mężczyźni, ubrani w lśniące szaty.",
      "Przerażone, pokłoniły się im nisko. Oni zaś zapytali: - Dlaczego szukacie w grobie Tego, który żyje?",
      "Nie ma Go tutaj. Powstał z martwych! Przypomnijcie sobie, co wam mówił jeszcze w Galilei:",
      "że Syn Człowieczy zostanie osądzony przez grzesznych ludzi i ukrzyżowany, ale trzeciego dnia zmartwychwstanie.",
      "Wtedy przypomniały to sobie.",
      "Wróciły do Jerozolimy i opowiedziały o wszystkim jedenastu apostołom i pozostałym uczniom.",
      "Były to: Maria Magdalena, Joanna, Maria (matka Jakuba) oraz kilka innych kobiet.",
      "Słuchający mieli jednak wrażenie, że ich relacja jest zmyślona, i nie uwierzyli im.",
      "Mimo to Piotr pobiegł do grobowca. Zajrzał do środka i zobaczył same płótna. Wrócił więc do domu i dziwił się tym, co zaszło.",
      "Jeszcze tego samego dnia dwaj uczniowie Jezusa szli do wioski Emaus, odległej o jedenaście kilometrów od Jerozolimy,",
      "i rozmawiali o ostatnich wydarzeniach.",
      "Gdy tak żywo dyskutowali, sam Jezus podszedł i przyłączył się do nich.",
      "Oni jednak nie rozpoznali Go.",
      "- O czym tak rozmawiacie? - zapytał. Wtedy ze smutku przystanęli.",
      "Jeden z nich, Kleofas, rzekł: - Jesteś chyba jedyną osobą w całej Jerozolimie, która nie słyszała o wydarzeniach z ostatnich kilku dni.",
      "- A o czym nie wiem? - zapytał Jezus. - O tym, co się stało z Jezusem z Nazaretu - odrzekli. - Był On prorokiem, potężnym w czynie i słowie, cieszącym się uznaniem Boga i ludzi.",
      "Lecz nasi arcykapłani i przywódcy religijni wydali Go Rzymianom, którzy Go skazali na śmierć i ukrzyżowali.",
      "A my mieliśmy nadzieję, że to właśnie On jest Mesjaszem, mającym wyzwolić Izrael. Dziś mija już trzeci dzień od tych wydarzeń.",
      "Na dodatek kilka kobiet wprawiło nas w osłupienie. Powiedziały, że były o świcie przy grobowcu,",
      "ale nie znalazły ciała. Oprócz tego widziały tam aniołów twierdzących, że Jezus żyje.",
      "Niektórzy z nas pobiegli tam zaraz i zastali wszystko tak, jak powiedziały kobiety: ciała Jezusa rzeczywiście nie było.",
      "Wtedy Jezus im rzekł: - Jacy jesteście niemądrzy! Tak trudno wam uwierzyć w to, co prorocy powiedzieli w Piśmie!",
      "Przecież Mesjasz miał to wszystko wycierpieć, zanim zostanie otoczony chwałą!",
      "I zaczynając od pism Mojżesza i proroków, wyjaśniał im wszystkie fragmenty Pisma, które mówiły o Nim jako Mesjaszu.",
      "Gdy doszli do Emaus, Jezus dał do zrozumienia, że idzie dalej.",
      "Oni jednak nalegali: - Zostań z nami na noc. Jest już późno i robi się ciemno. Wszedł więc z nimi do domu.",
      "Gdy zasiedli do kolacji, Jezus wziął chleb, podziękował za niego Bogu, połamał i podał im.",
      "Wtedy przejrzeli na oczy i rozpoznali Go, ale On zniknął.",
      "Zaczęli więc mówić jeden do drugiego: - Czy serce nie biło nam mocniej, gdy podczas drogi rozmawiał z nami i wyjaśniał Pismo?",
      "Jeszcze tej samej godziny wyruszyli z powrotem do Jerozolimy. Tam spotkali zebranych jedenastu apostołów i pozostałych uczniów,",
      "którzy potwierdzili, że Jezus rzeczywiście zmartwychwstał i że ukazał się Piotrowi.",
      "Wówczas ci dwaj opowiedzieli im o swoim spotkaniu z Jezusem i o tym, jak rozpoznali Go podczas łamania chleba.",
      "Gdy jeszcze mówili, On sam nagle stanął pośród nich i rzekł: - Pokój wam.",
      "Wszyscy się bardzo przestraszyli, sądząc, że widzą ducha.",
      "- Czemu jesteście tacy przerażeni? - zapytał. - Dlaczego wątpicie, że to jestem Ja?",
      "Zobaczcie rany na moich rękach i nogach! Przecież to Ja, we własnej osobie! Dotknijcie Mnie, a przekonacie się, że nie jestem duchem. Duch przecież nie ma ciała ani kości, a Ja mam!",
      "Mówiąc to, pokazał im swoje ręce i nogi.",
      "Lecz oni, tym razem z radości, dziwili się i nie mogli w to uwierzyć. Wtedy zapytał ich: - Czy macie tu coś do jedzenia?",
      "Podali Mu więc kawałek pieczonej ryby,",
      "a On zjadł ją na ich oczach.",
      "Po czym powiedział do uczniów: - Gdy jeszcze przed ukrzyżowaniem byłem z wami, mówiłem, że musi się spełnić to, co jest o Mnie napisane w Prawie Mojżesza, pismach proroków i w Psalmach.",
      "Wtedy rozjaśnił ich umysły, by to wszystko zrozumieli.",
      "I dodał: - Napisane jest, że Mesjasz będzie cierpiał, że umrze i trzeciego dnia powstanie z martwych.",
      "Wszystkie narody, począwszy od Jerozolimy, będą w Jego imieniu wzywane do opamiętania się i przyjęcia odpuszczenia grzechów.",
      "Wy jesteście świadkami spełnienia się tych proroctw.",
      "Już niedługo ześlę wam to, co obiecał mój Ojciec. Na razie pozostańcie tu, w mieście, aż napełni was moc z nieba.",
      "Potem wyprowadził uczniów z miasta w stronę Betanii. Wzniósł ręce i pobłogosławił ich.",
      "Gdy to robił, zaczął unosić się w górę i tak odszedł do nieba.",
      "Oni zaś oddali Mu pokłon i pełni radości powrócili do Jerozolimy.",
      "Przez cały czas przebywali w świątyni i wielbili Boga."
    ]
  ],
  "Jan": [
    [
      "Na początku było Słowo. Było ono u Boga i było Bogiem.",
      "Od samego początku było razem z Bogiem.",
      "Ono powołało do istnienia wszystko. I nic, co zostało stworzone, nie zaistniało bez Niego.",
      "W Nim było życie, a życie jest dla ludzi światłem.",
      "To Światło świeci w ciemnościach, a mrok nie był w stanie go pochłonąć.",
      "Bóg posłał swego człowieka, imieniem Jan,",
      "by zaświadczył o prawdziwym Świetle i by dzięki niemu wszyscy uwierzyli.",
      "Sam Jan nie był Światłem, lecz miał o nim zaświadczyć.",
      "I pojawiło się prawdziwe Światło, które oświeca każdego człowieka, przychodzącego na świat.",
      "Pojawiło się na świecie, który dzięki Niemu powstał, ale świat Go nie rozpoznał.",
      "Przyszło do swej własności, ale swoi Go nie przyjęli.",
      "Tym jednak, którzy Je przyjęli, dało prawo stać się dziećmi Bożymi - tym, którzy Mu zaufali,",
      "którzy narodzili się nie fizycznie, nie w wyniku namiętności czy ludzkich planów, ale z Boga.",
      "Słowo stało się ciałem i jako człowiek zamieszkało wśród nas. Ujrzeliśmy Jego chwałę - chwałę, jaką Ojciec obdarzył swego jedynego Syna, pełnego łaski i prawdy.",
      "Jan Chrzciciel wskazał na Niego, gdy zawołał: - To właśnie o Nim mówiłem: \"Nadchodzi ktoś większy ode mnie, bo istniał wcześniej niż ja!\"",
      "Wszyscy zaczerpnęliśmy z Jego obfitości pełnię łaski.",
      "Mojżesz dał nam Prawo, natomiast dzięki Jezusowi Chrystusowi pojawiła się łaska i prawda.",
      "Boga nikt nigdy nie widział, a pokazał Go nam Jedyny Syn - Bóg, który stanowi jedno z Ojcem.",
      "Przywódcy hebrajscy z Jerozolimy wysłali do Jana Chrzciciela kapłanów i ich pomocników z pytaniem: - Kim właściwie jesteś?",
      "On odpowiedział dobitnie i jednoznacznie: - Nie jestem Mesjaszem.",
      "- No to kim? Eliaszem? - pytali. - Nie. - To może prorokiem? - Też nie - odpowiedział Jan",
      "- No to kim jesteś? Co mamy powiedzieć tym, którzy nas wysłali? Co możesz o sobie powiedzieć? - dopytywali się.",
      "- Jak powiedział prorok Izajasz: \"Jestem głosem wołającego na pustyni: Przygotujcie drogę dla Pana!\" - odrzekł Jan.",
      "Niektórzy wysłannicy, należący do ugrupowania faryzeuszy,",
      "zapytali go: - Dlaczego więc chrzcisz, skoro nie jesteś ani Mesjaszem, ani Eliaszem, ani prorokiem?",
      "- Ja zanurzam tylko w wodzie - odparł Jan. - Pośród was jest jednak ktoś, kogo nie znacie.",
      "On mnie zastąpi, a ja nie jestem godzien odwiązać rzemyka u Jego sandała.",
      "Miało to miejsce po drugiej stronie Jordanu, w Betanii, gdzie Jan udzielał chrztu.",
      "Nazajutrz Jan ujrzał Jezusa idącego ku niemu i rzekł: - Oto Baranek Boży, który usuwa grzech świata!",
      "O Nim właśnie mówiłem: \"Nadchodzi ktoś większy ode mnie, bo istniał wcześniej niż ja!\"",
      "Nie wiedziałem, że to On, ale po to przyszedłem i chrzczę w wodzie, aby Go wskazać Izraelowi.",
      "Potem Jan jeszcze oświadczył: - Widziałem Ducha, który jak gołębica zstąpił z nieba i spoczął na Nim.",
      "Nie wiedziałem, że to On, ale Bóg, który mnie posłał, bym chrzcił, powiedział: \"Gdy zobaczysz Tego, na którego zstąpi Duch i spocznie na Nim, wiedz, że to On chrzci w Duchu Świętym\".",
      "Widziałem to i dlatego oświadczam, że On jest Synem Bożym!",
      "Następnego dnia Jan stał z dwoma uczniami.",
      "Gdy zobaczył idącego Jezusa, powiedział: - Oto Baranek Boży!",
      "Obaj uczniowie usłyszeli to i poszli za Jezusem.",
      "On obejrzał się i widząc, że za Nim idą, zapytał: - Czegóż chcecie? - Gdzie się zatrzymałeś, rabbi (to znaczy \"nauczycielu\")? - zapytali.",
      "- Chodźcie i zobaczcie - odpowiedział Jezus. Poszli więc za Nim tam, gdzie mieszkał. Ponieważ było już około czwartej po południu, zostali u Niego do końca dnia.",
      "Jednym z nich był Andrzej, brat Szymona Piotra.",
      "Odszukał on później Szymona i powiedział: - Znaleźliśmy Mesjasza! (to znaczy \"Chrystusa\").",
      "I zaprowadził go do Jezusa. Ten uważnie mu się przyjrzał i rzekł: - Ty jesteś Szymon, syn Jana. Ale będziesz się nazywał Kefas (to znaczy \"Piotr\" - \"skała\").",
      "Nazajutrz Jezus postanowił pójść do Galilei. Po drodze spotkał Filipa i rzekł do niego: - Chodź ze Mną.",
      "Filip pochodził z Betsaidy, rodzinnego miasteczka Andrzeja i Piotra.",
      "Spotkał on później Natanaela i powiedział mu: - Znaleźliśmy Tego, o którym pisał Mojżesz i prorocy! To Jezus, syn Józefa z Nazaretu!",
      "- Z Nazaretu?! - zdziwił się Natanael. - Czy stamtąd może pochodzić coś dobrego? - Sam się przekonaj - odrzekł Filip.",
      "Gdy się zbliżali do Jezusa, On zobaczył Natanaela i rzekł: - Oto \"prawdziwy Izraelita, niezafałszowany\".",
      "- Skąd mnie znasz? - zdumiał się Natanael. - Widziałem cię pod drzewem figowym, zanim spotkał cię Filip - odrzekł Jezus.",
      "- Rabbi, jesteś Synem Bożym! Jesteś Królem Izraela!",
      "- Wierzysz w to, bo powiedziałem: \"Widziałem cię pod drzewem figowym\"? - odparł Jezus. - Ujrzysz jeszcze więcej!",
      "I dodał: - Zapewniam was: Ujrzycie otwarte niebiosa i aniołów Bożych wstępujących i zstępujących na Syna Człowieczego."
    ],
    [
      "Dwa dni później odbywało się w Kanie Galilejskiej wesele, w którym uczestniczyła matka Jezusa.",
      "Zaproszono również Jezusa i Jego uczniów.",
      "I zdarzyło się tak, że zabrakło wina. Matka powiedziała o tym Jezusowi: - Nie mają już wina.",
      "- To chyba nie jest ani mój, ani twój problem - odpowiedział. - Jeszcze nie przyszła na Mnie pora.",
      "- Zróbcie wszystko, co wam powie - poleciła służbie.",
      "Stało tam sześć kamiennych dzbanów, przygotowanych do hebrajskiego obrzędu oczyszczenia, każdy o pojemności 80 - 100 litrów.",
      "- Napełnijcie dzbany wodą - powiedział Jezus. Służący nalali wody aż po brzegi.",
      "- Zaczerpnijcie teraz i zanieście to gospodarzowi wesela. I zanieśli.",
      "A gdy gospodarz skosztował wody przemienionej w wino (nie wiedział jednak, skąd się wzięło, choć słudzy, którzy nalewali wody, wiedzieli), zawołał pana młodego i rzekł:",
      "- Zazwyczaj najpierw podaje się lepsze wino. Później, gdy goście już sobie podpiją - trochę gorsze. A ty najlepsze zostawiłeś na koniec.",
      "W ten oto sposób w Kanie Galilejskiej Jezus zapoczątkował swoje cuda. Objawił przez to swą chwałę i uwierzyli w Niego Jego uczniowie.",
      "Po weselu razem z matką, braćmi i uczniami udał się na kilka dni do Kafarnaum.",
      "Ponieważ zbliżało się święto Paschy, Jezus poszedł do Jerozolimy.",
      "W świątyni natknął się na kupców sprzedających bydło, owce i gołębie ofiarne oraz ludzi zajmujących się wymianą pieniędzy.",
      "Zrobił więc sobie bicz ze sznurów i zaczął wszystkich wyganiać ze świątyni - zwierzęta też. Powywracał stoły wymieniających pieniądze i porozrzucał monety.",
      "Sprzedającym gołębie rozkazał: - Zabierajcie się stąd! Nie róbcie targowiska z domu mego Ojca!",
      "Wtedy uczniowie przypomnieli sobie słowa Pisma: \"Troska o twój dom pochłania Mnie\".",
      "Przywódcy hebrajscy dopytywali się Jezusa: - Jakim prawem to robisz? Czy uwiarygodnisz to jakimś znakiem z nieba?",
      "- Tak - odpowiedział Jezus. - Zburzcie tę świątynię, a Ja w trzy dni ją odbuduję.",
      "- Co?! - wykrzyknęli. - Czterdzieści sześć lat ją budowano, a ty w trzy dni ją odbudujesz?!",
      "Lecz Jezus, mówiąc o świątyni, miał na myśli własne ciało.",
      "Gdy więc zmartwychwstał, uczniowie przypomnieli sobie tę wypowiedź i uwierzyli Pismu i słowom Jezusa.",
      "W czasie tego święta wielu ludzi uwierzyło w Jezusa. Widzieli bowiem cuda, jakie czynił w Jerozolimie.",
      "Ale Jezus im nie ufał, bo znał serca wszystkich.",
      "Nie potrzebował, by ktoś Go przekonywał o swoich intencjach. Wiedział, co się kryje w ludzkim sercu."
    ],
    [
      "Był wśród faryzeuszów pewien człowiek, imieniem Nikodem, przywódca żydowski.",
      "Ten przyszedł do Niego nocą i powiedział Mu: - Mistrzu, wiemy, że jesteś posłanym przez Boga nauczycielem. bo nikt nie mógłby czynić takich cudów, jak Ty czynisz, gdyby nie miał za sobą Boga.",
      "- Zapewniam cię - rzekł Jezus - że jeśli się ktoś nie narodzi na nowo, nie może ujrzeć królestwa Bożego.",
      "- Urodzić się na nowo? - zdumiał się Nikodem. - Będąc starcem? Czy może powtórnie wejść do łona matki i urodzić się?",
      "- Jeszcze raz cię zapewniam - powtórzył Jezus - że jeśli człowiek nie narodzi się z wody i z Ducha, nie może wejść do królestwa Bożego.",
      "Kto się narodził fizycznie, żyje fizycznie. Kto się narodził z Ducha, żyje duchowo.",
      "Nie dziw się więc, że stwierdziłem: Musicie się narodzić na nowo.",
      "Wiatr wieje, gdzie chce. Słyszysz go, ale nie wiesz, skąd i dokąd wieje. Podobnie jest z narodzeniem się z Ducha - widzisz skutki, ale nie widzisz przyczyny.",
      "- Ale jak to się dzieje? - pytał dalej Nikodem.",
      "- Jesteś nauczycielem narodu i nie wiesz tego? - odparł Jezus.",
      "- Zapewniam cię: Mówię o tym, co dobrze znam i co sam widziałem, ale nie uznajecie tego.",
      "Jeśli nie wierzycie w to, co mówię o sprawach ziemskich, to jak uwierzycie w to, co powiem o sprawach niebiańskich?",
      "Nikt jednak nie wstąpił do nieba oprócz tego, który z nieba przyszedł - Syna Człowieczego.",
      "Podobnie jak Mojżesz na pustyni podniósł w górę węża, tak i Syn Człowieczy musi zostać podniesiony w górę,",
      "aby każdy, kto w Niego wierzy, otrzymał życie wieczne.",
      "Tak bowiem Bóg umiłował świat, że oddał swego jedynego Syna, aby każdy, kto w Niego wierzy, nie zginął, ale miał życie wieczne.",
      "Bóg nie posłał Syna, by potępił świat, lecz aby go zbawił.",
      "Kto w Niego wierzy, nie podlega potępieniu. Ale kto w Niego nie wierzy, już został osądzony, bo nie uwierzył w jedynego Syna Bożego.",
      "Wyrok taki zapadł dlatego, że choć światło przyszło na świat, ludzie bardziej umiłowali ciemność, bo ich czyny były złe.",
      "Kto czyni źle, nienawidzi światła i nie zbliża się ku niemu, by nie wyszły na jaw jego postępki.",
      "Kto zaś postępują zgodnie z prawdą, lgnie ku światłu, by ujawniło się, że jego czyny podobają się Bogu.",
      "Jakiś czas po tym Jezus wraz z uczniami udał się na tereny Judei, gdzie się zatrzymał i udzielał chrztu.",
      "Niedaleko Salim, w Ainon, znajdował się również Jan Chrzciciel. On też chrzcił, bo w tych okolicach było dużo wody. Przychodziło do niego po chrzest wielu ludzi.",
      "W tym czasie nie był jeszcze uwięziony.",
      "Pewnego dnia ktoś posprzeczał się z uczniami Jana w sprawie rytualnych oczyszczeń.",
      "Przyszli więc do Jana i zapytali: - Mistrzu, Ten, którego spotkałeś na drugim brzegu Jordanu i potwierdziłeś, że jest Mesjaszem, On także chrzci i teraz wszyscy idą do Niego.",
      "- Nikt nie może niczego wziąć, jeśli nie otrzyma tego z nieba - odpowiedział Jan.",
      "- Sami możecie potwierdzić, że powiedziałem: Nie jestem Mesjaszem. Zostałem wysłany przed Nim.",
      "Pan młody to ten, kto ma pannę młodą. A przyjaciel pana młodego cieszy się, że może przy nim strać i słuchać go. Takiej właśnie radości doznaję obecnie w całej pełni.",
      "Teraz On ma stawać się ważniejszy - ja muszę schodzić ze sceny.",
      "Kto przychodzi z góry, przewyższa wszystkich. Kto pochodzi z ziemi, ograniczony jest do rzeczy ziemskich.",
      "Ten, kto przybywa z nieba, świadczy o tym, co widział i słyszał w niebie. Niestety nie chcą Go słuchać.",
      "Kto jednak Mu uwierzył, uznał, że Bóg jest prawdomówny.",
      "Bo tylko Ten przemawia w imieniu Boga, kto przez Niego został wysłany. A Bóg udziela Mu pełni Ducha.",
      "Ojciec kocha Syna i wszystko Mu powierzył.",
      "Kto wierzy w Syna, ma życie wieczne. Kto zaś nie jest Synowi posłuszny, nie ujrzy tego życia - przeciwnie, ciąży na nim gniew samego Boga."
    ],
    [
      "Wkrótce Jezus otrzymał wiadomość, że faryzeusze już wiedzą, iż zdobywa i chrzci więcej uczniów niż Jan.",
      "(Chociaż to nie On osobiście chrzcił, ale Jego uczniowie).",
      "Dlatego opuścił Judeę i skierował się do Galilei.",
      "Chciał jednak przejść przez Samarię.",
      "Zbliżył się do samarytańskiego miasteczka Sychar, położonego w pobliżu terenów, które niegdyś patriarcha Jakub przekazał swemu synowi, Józefowi.",
      "Znajdowała się tam studnia Jakuba. Strudzony drogą Jezus siadł przy niej. Było samo południe.",
      "Wtedy właśnie przyszła tam po wodę pewna Samarytanka. Jezus poprosił ją: - Możesz dać Mi się napić?",
      "Uczniowie bowiem poszli do miasteczka kupić coś do jedzenia.",
      "Kobieta odrzekła: - Ty, Hebrajczyk, prosisz mnie, kobietę i Samarytankę, o wodę?! (Hebrajczycy bowiem nie utrzymywali żadnych kontaktów z Samarytanami).",
      "- Gdybyś wiedziała, jak wspaniały dar przygotował Bóg - odpowiedział Jezus - i kto ci mówi: \"Możesz dać Mi się napić?\", prosiłabyś Go, a dałby ci wodę życia.",
      "- Panie, przecież nie masz czym zaczerpnąć, a studnia jest głęboka. Skąd więc weźmiesz tę wodę życia?",
      "Czyżbyś był większy od naszego przodka Jakuba, który dał nam tę studnię? On sam z niej pił, a także jego synowie i stada.",
      "- Każdy, kto pije tę wodę, po jakim czasie znowu będzie mieć pragnienie - odrzekł Jezus.",
      "- Ale kto napije się mojej wody, już nigdy nie będzie spragniony. Wręcz przeciwnie! Moja woda wytryśnie z niego i stanie się źródłem życia wiecznego.",
      "- Panie, daj mi swojej wody - poprosiła kobieta - bym już nie była spragniona i nie musiała tu przychodzić po wodę.",
      "- Idź najpierw i przyprowadź męża - rzekł do niej Jezus.",
      "- Nie mam męża - odparła. - Słusznie mówisz: \"Nie mam męża\".",
      "Miałaś bowiem pięciu, a mężczyzna, którego masz teraz, nie jest twoim mężem. Powiedziałaś więc prawdę.",
      "- Panie, widzę, że jesteś prorokiem! - powiedziała.",
      "- Nasi przodkowie czcili Boga na tej górze. A wy, Hebrajczycy, twierdzicie, że Jerozolima jest właściwym miejscem oddawania Mu czci.",
      "- Uwierz Mi, kobieto, że nadchodzi czas, gdy ani na tej górze, ani w Jerozolimie nie będziecie czcili Ojca.",
      "Wy nie wiecie, kim jest Ten, komu oddajecie cześć. My Go znamy, bo zbawienie wywodzi się od Hebrajczyków.",
      "Nadchodzi jednak czas - nawet już teraz jest - gdy autentyczni czciciele Ojca będą Go czcić w duchu i w prawdzie. Właśnie takich czcicieli On pragnie.",
      "Bóg jest duchem. Dlatego ci, którzy oddają Mu cześć, mają to robić w duchu i w prawdzie.",
      "- Wiem, że ma przyjść Mesjasz (tzn. Chrystus) - odrzekła kobieta. - A gdy On nadejdzie, wszystko nam wyjaśni.",
      "- Właśnie z nim rozmawiasz. To Ja nim jestem - odpowiedział Jezus.",
      "W tym momencie nadeszli uczniowie. Zdziwili się, że Jezus rozmawia z kobietą. Żaden jednak nie zapytał: \"Po co z nią rozmawiasz?\"",
      "Kobieta zaś zostawiła dzban i pobiegła do miasteczka, wołając:",
      "- Chodźcie zobaczyć człowieka, który powiedział mi wszystko, co zrobiłam w życiu! To musi być Mesjasz!",
      "Mieszkańcy wyszli więc z miasteczka i szli zobaczyć Jezusa.",
      "Tymczasem uczniowie zachęcali Jezusa: - Mistrzu, zjedz coś.",
      "- Ja mam pokarm, którego nie znacie - odpowiedział.",
      "- Czyżby ktoś przyniósł Mu jedzenie? - zastanawiali się między sobą.",
      "- Moim pokarmem jest pełnienie woli Tego, który Mnie posłał, i wykonanie Jego dzieła - odparł Jezus.",
      "- Czyż nie mówicie: Już za cztery miesiące zaczną się żniwa? Ja wam mówię: Rozejrzyjcie się dookoła i zobaczcie, że pola już są gotowe do żniw.",
      "Żniwiarz odbiera zapłatę za pracę i zbiera wieczny plon. A ten, który siał, cieszy się razem z nim.",
      "Prawdziwe jest powiedzenie: \"Jeden sieje, drugi zbiera\".",
      "Oto posłałem was do zbierania tego, czego nie sialiście. Inni się przy tym natrudzili - wy zbieracie plon ich pracy.",
      "Wielu Samarytan z tego miasteczka uwierzyło w Jezusa dzięki słowom kobiety: \"Powiedział mi wszystko, co zrobiłam w życiu!\"",
      "Gdy więc przyszli do Niego, prosili, żeby się u nich zatrzymał. Został więc tam dwa dni.",
      "Słuchali Jego nauki i jeszcze więcej w Niego uwierzyło.",
      "Kobiecie zaś mówili: \"Wierzymy teraz nie tylko dzięki twoim słowom. Sami Go słyszeliśmy i wiemy, że to właśnie On jest Zbawicielem świata\".",
      "Po upływie dwóch dni Jezus udał się do Galilei,",
      "bo jak mawiał: Nie szanują proroka we własnej ojczyźnie (czyli w Judei).",
      "Galilejczycy przyjęli Go z otwartymi ramionami. Byli bowiem w Jerozolimie na święcie Paschy i widzieli wszystko, czego dokonał.",
      "Ponownie zawitał do Kany Galilejskiej, gdzie przemienił wodę w wino. W pobliskim Kafarnaum mieszkał pewien urzędnik państwowy, którego syn właśnie chorował.",
      "Usłyszał on wcześniej, że Jezus zmierza z Judei do Galilei. Przyszedł więc do Kany i błagał Go, aby udał się do Kafarnaum i uzdrowił umierającego syna.",
      "Jezus rzekł do niego: - Jeśli nie zobaczycie cudów, nie uwierzycie we Mnie.",
      "- Panie, zechciej przyjść, zanim moje dziecko umrze - błagał jednak urzędnik.",
      "- Wracaj do domu. Twój syn będzie żył - odpowiedział Jezus. Urzędnik uwierzył Jezusowi na słowo i odszedł.",
      "Gdy był jeszcze w drodze, wybiegli mu na spotkanie słudzy z wieścią, że jego syn wyzdrowiał.",
      "Zapytał więc, o której godzinie poczuł się lepiej. - Wczoraj o pierwszej po południu spadła mu gorączka - odpowiedzieli.",
      "Ojciec uświadomił sobie wówczas, że właśnie w tym czasie Jezus powiedział mu: \"Twój syn będzie żył\". I on, i cały jego dom uwierzyli w Jezusa.",
      "Był to drugi cud Jezusa od Jego powrotu z Judei do Galilei."
    ],
    [
      "Nadeszło kolejne święto hebrajskie i Jezus udał się do Jerozolimy.",
      "Obok Owczej Bramy znajdowała się w mieście sadzawka otoczona pięcioma krużgankami, zwana po hebrajsku Betezda.",
      "Leżało tam wielu chorych - niewidomych, chromych i sparaliżowanych.",
      "Anioł Pana zstępował od czasu do czasu do sadzawki i poruszał wodę.",
      "Był wśród nich również człowiek chory od trzydziestu ośmiu lat.",
      "Jezus popatrzył, jak leży, i już wiedział, że długo choruje. Zapytał go: - Czy chcesz wyzdrowieć?",
      "- Panie, nie mam nikogo, kto by mi pomógł wejść do sadzawki, gdy anioł poruszy wodę. Zanim dojdę, ktoś inny mnie uprzedza (i doznaje uzdrowienia).",
      "- Wstań, zwiń swoją matę i chodź o własnych siłach! - rzekł Jezus.",
      "I człowiek ten natychmiast wyzdrowiał. Zwinął matę i zaczął chodzić. Był to akurat dzień szabatu.",
      "Zobaczyli go przywódcy religijni i powiedzieli: - Jest szabat! Nie wolno ci nosić maty! To wbrew Prawu!",
      "- To człowiek, który mnie uzdrowił, powiedział mi: \"Zwiń matę i chodź\" - odrzekł uzdrowiony.",
      "- Kto ośmielił się coś takiego ci rozkazać? - drążyli dalej.",
      "Uzdrowiony nie potrafił odpowiedzieć, kto to, bo Jezus zniknął w otaczającym ich tłumie.",
      "Jakiś czas potem Jezus odnalazł go w świątyni i powiedział: - Wyzdrowiałeś. Teraz nie grzesz, żeby cię nie spotkało coś gorszego!",
      "Wówczas człowiek ten udał się do przywódców religijnych i oznajmił, że to Jezus go uzdrowił.",
      "Ci zaczęli oskarżać Jezusa, że uczynił to w szabat.",
      "Ale On im odpowiedział: - Mój Ojciec teraz działa, więc i Ja też działam.",
      "Na te słowa jeszcze bardziej utwierdzili się w zamiarze zabicia Go. Nie tylko bowiem łamał przepisy dotyczące szabatu, ale Boga nazywał swoim Ojcem, czyniąc się w ten sposób równym Bogu.",
      "Jezus dodał więc: - Zapewniam was: Syn sam z siebie niczego nie może uczynić. Robi tylko to, co widzi u Ojca. Co więc Ojciec robi, to robi i Syn.",
      "Ojciec kocha Syna i ukazuje Mu wszystko, czego sam dokonuje. Z resztą pokaże Mu jeszcze większe dzieła, byście Go podziwiali.",
      "Podobnie jak Ojciec wskrzesza umarłych i daje im życie, tak i Syn daje życie tym, którym sam chce.",
      "Ojciec nikogo też nie sądzi, bo zlecił wszelki sąd Synowi,",
      "aby wszyscy czcili Go, tak jak czczą Ojca. Kto więc nie czci Syna, nie czci Ojca, który Go posłał.",
      "Zapewniam was: Każdy, kto Mnie słucha i ufa Temu, który Mnie posłał, ma życie wieczne. Nie zostanie potępiony, bo już przeszedł ze śmierci do życia.",
      "Zapewniam też was, że zbliża się czas, a właściwie już nadszedł, gdy umarli usłyszą głos Syna Bożego, a ci którzy usłyszą - ożyją.",
      "Bo Ojciec, który ma w sobie życie, dał je Synowi, aby i On je miał.",
      "Dał Mu też władzę sądzenia, ponieważ jest On Synem Człowieczym.",
      "Nie dziwcie się temu, ponieważ naprawdę nadchodzi czas, gdy wszyscy umarli usłyszą Jego głos.",
      "I powstaną z martwych: ci, którzy dobrze postępowali - do wiecznego życia; ci zaś, którzy popełniali zło - na sąd.",
      "Niczego nie czynię sam z siebie. Sądzę tak, jak Ojciec Mi mówi. Sąd mój jest sprawiedliwy, gdyż nie swoją wolą się kieruję, lecz wolą Tego, który Mnie posłał.",
      "Gdybym sam siebie uwierzytelniał, nie byłbym wiarygodny.",
      "Jest jednak Ktoś, kto daje o Mnie świadectwo, i wiem, że mówi prawdę.",
      "Wysłaliście do Jana Chrzciciela ludzi z pytaniem o Mnie, a on powiedział wam prawdę.",
      "Ale Ja nie podpieram się świadectwem ludzi. Wspominam o tym tylko po to, byście dostąpili zbawienia.",
      "Jan był płonąca lampą, a wy cieszyliście się jego światłem.",
      "Dysponuję jednak świadectwem przewyższającym słowa Jana. Są to czyny, których dokonuję. To Ojciec zlecił Mi je wykonać i potwierdzają one, że to On Mnie posłał.",
      "On również wydał o Mnie świadectwo. Wy jednak nigdy nie słyszeliście Jego głosu ani Go nie widzieliście.",
      "Nie macie też w sobie Jego słowa, bo nie wierzycie Temu, którego On posłał.",
      "Studiujecie Pisma, bo wydaje się wam, że odnajdziecie w nich życie wieczne. A one mówią przecież o Mnie!",
      "Jednak do Mnie nie chcecie przyjść, by to życie mieć.",
      "Nie potrzebuję uznania od ludzi.",
      "I wiem, że nie macie w sobie miłości Bożej.",
      "Przyszedłem do was w imieniu Ojca, lecz Mnie odrzucacie. Jeśli jednak ktoś przychodzi we własnym imieniu, chętnie go słuchacie.",
      "Nic dziwnego, że nie możecie uwierzyć! Zabiegacie o ludzki szacunek, zupełnie nie troszcząc się o uznanie w oczach Boga.",
      "Ale nie myślcie, że to Ja będę was obwiniał przed Ojcem. Oskarży was Mojżesz, w którym pokładacie nadzieję na wieczność.",
      "Gdybyście wierzyli Mojżeszowi, uwierzylibyście i Mi, gdyż on pisał właśnie o Mnie.",
      "Ale jak możecie zaufać moim słowom, skoro nawet jego pismom nie wierzycie?"
    ],
    [
      "Potem Jezus przeprawił się na drugą stronę Morza Galilejskiego, zwanego też Jeziorem Tyberiadzkim.",
      "Towarzyszyły Mu tłumy, bo widzieli, jak cudownie uzdrawiał chorych.",
      "Razem z uczniami wszedł na górę i tam sobie siedli.",
      "Zbliżało się wtedy hebrajskie święto Paschy.",
      "Jezus rozejrzał się i zobaczył, że ciągną do Niego ogromne tłumy. Powiedział więc do Filipa: - Gdzie kupimy chleba, by mogli oni coś zjeść?",
      "Zapytał o to, by wystawić go na próbę. Wiedział bowiem, co ma robić.",
      "- Nawet góra pieniędzy nie wystarczy, by każdy dostał choć kawałek chleba - odrzekł Filip.",
      "Wtedy wtrącił się jeden z uczniów, Andrzej, brat Szymona Piotra:",
      "- Jest tu chłopak, który ma pięć jęczmiennych chlebów i dwie ryby. Ale cóż to jest dla takiego tłumu?",
      "- Każcie wszystkim usiąść - powiedział Jezus. Rozsiedli się więc na trawie, a samych tylko mężczyzn było około pięciu tysięcy.",
      "Jezus wziął chleby, podziękował za nie Bogu i polecił rozdać je siedzącym - każdemu tyle, ile chciał. To samo zrobił z rybami.",
      "Gdy już wszyscy się najedli, powiedział uczniom: - Pozbierajcie resztki, aby się nic nie zmarnowało.",
      "I nazbierali po jedzących dwanaście koszy okruchów - z pięciu jęczmiennych chlebów.",
      "Gdy ludzie uświadomili sobie, jakiego cudu Jezus dokonał, zaczęli wołać: - To na pewno jest ten prorok, który miał nadejść!",
      "Lecz Jezus zorientował się, że chcą Go zabrać i obwołać królem. Dlatego samotnie oddalił się na górę.",
      "Wieczorem uczniowie zeszli na brzeg,",
      "wsiedli do łodzi i popłynęli w kierunku Kafarnaum.",
      "Wkrótce zerwał się silny wiatr i jezioro bardzo się wzburzyło.",
      "Intensywnie wiosłując, przepłynęli jakieś pięć kilometrów. Nagle zobaczyli Jezusa idącego po wodzie. Był już blisko łodzi. Przerazili się,",
      "lecz On zawołał: - To Ja jestem! Nie bójcie się!",
      "Chcieli Go wziąć do łodzi, ale okazało się, że właśnie dobija ona do brzegu - tam, gdzie płynęli.",
      "Nazajutrz zebrany na przeciwległym brzegu tłum zorientował się, że wieczorem nie było drugiej łodzi i że Jezus nie wsiadł do łodzi z uczniami, bo oni odpłynęli sami.",
      "Tymczasem z Tyberiady przypłynęły inne łodzie. (Leży ona w pobliżu miejsca, gdzie ludzie jedli chleb, za który Pan dziękował Bogu).",
      "Wkrótce ludzie zauważyli, że nie ma ani Jezusa, ani uczniów. Powsiadali do łodzi i popłynęli do Kafarnaum, by Go odnaleźć.",
      "Tam Go spotkali i zapytali: - Mistrzu, kiedy zdążyłeś tu przybyć?",
      "- Zapewniam was, że szukacie Mnie nie dlatego, że ujrzeliście cud, lecz dlatego, że najedliście się chleba do syta - odpowiedział Jezus.",
      "- Starajcie się jednak nie o ten nietrwały pokarm, ale o pokarm dający życie wieczne, a który może wam zapewnić Syn Człowieczy. Po to właśnie posłał Mnie Bóg Ojciec.",
      "- A co mamy robić, żeby wykonywać wolę Boga? - pytali.",
      "- Wolą Boga jest to, byście wierzyli w Tego, którego On posłał - odparł Jezus.",
      "- No to jakiego cudu dokonasz, byśmy mogli go zobaczyć i uwierzyć Ci?",
      "Nasi przodkowie codziennie jedli mannę na pustyni. Pismo mówi: \"Dał im do jedzenia chleb z nieba\".",
      "- Zapewniam was, że to nie Mojżesz dawał wtedy chleb z nieba - odrzekł Jezus - ale mój Ojciec daje wam teraz prawdziwy chleb z nieba.",
      "Bo chlebem od Boga jest Ten, który przychodzi z nieba - to On daje światu życie.",
      "- Panie, dawaj nam zawsze ten chleb - prosili Go.",
      "- To Ja jestem chlebem życia - odpowiedział Jezus. - Kto do Mnie przychodzi, nie będzie głodny. A kto we Mnie wierzy, nie zazna pragnienia.",
      "Ale nie pierwszy raz o tym mówię, a wy patrzycie na Mnie i nadal nie wierzycie.",
      "Jednak ci wszyscy, których dał Mi Ojciec, przyjdą do Mnie. A Ja nie odtrącę nikogo, kto do Mnie przychodzi.",
      "Zstąpiłem bowiem z nieba nie po to, by działać na własną rękę, lecz żeby wypełnić wolę Tego, który Mnie posłał.",
      "On chce, bym nikogo nie zgubił, ale wszystkich ożywił w dniu ostatecznym.",
      "Wolą mego Ojca jest to, by każdy, kto widzi Syna i wierzy w Niego, miał życie wieczne i bym go ożywił w dniu ostatecznym.",
      "Lecz ludzie zaczęli burzyć się przeciw Niemu, ponieważ powiedział: \"To Ja jestem chlebem, który zstąpił z nieba\".",
      "- Przecież to tylko Jezus, syn Józefa! - wykrzykiwali. - Znamy Jego ojca i matkę. Jak On może mówić: \"Zstąpiłem z nieba?\"",
      "- Dlaczego się burzycie? - rzekł Jezus.",
      "- Nie może do Mnie przyjść nikt, kogo nie przyprowadzi Ojciec, który Mnie posłał. A Ja wskrzeszę go w dniu ostatecznym.",
      "Przecież w księgach prorockich napisano: \"Oni wszyscy będą uczniami Boga\". Każdy więc, kto słuchał Ojca i uczył się od Niego, przyjdzie do Mnie.",
      "Nie znaczy to, że ktokolwiek Go widział - oprócz Tego, który od Boga przyszedł.",
      "Raz jeszcze was zapewniam: Kto wierzy, ma życie wieczne!",
      "Ja jestem chlebem życia!",
      "Wasi przodkowie jedli wprawdzie mannę na pustyni, ale poumierali.",
      "Natomiast kto je ten chleb z nieba, nie umrze.",
      "To Ja jestem chlebem życia, przysłanym z nieba. Kto się nim posili, będzie żyć na wieki. Chlebem tym jest moje ciało, które poświęcam, by dać życie światu.",
      "Wtedy słuchający Go Hebrajczycy zaczęli się między sobą sprzeczać: - Jak On może dać nam do jedzenia swoje ciało?",
      "- Zapewniam was: Jeżeli nie zjecie ciała Syna Człowieczego i nie napijecie się Jego krwi, nie będziecie mieć w sobie życia.",
      "A kto spożywa moje ciało i pije moją krew, już ma życie wieczne, a Ja go ożywię w dniu ostatecznym.",
      "Ciało moje to prawdziwy pokarm, a moja krew to prawdziwy napój.",
      "Kto spożywa moje ciało i pije moją krew, trwa ze Mnie, a Ja - z nim.",
      "Ja żyję dzięki żyjącemu Ojcu, który Mnie posłał. Tak samo ten, kto się Mną karmi, będzie żyć dzięki Mnie.",
      "To właśnie jest chleb z nieba - nie taki, jaki jedli wasi przodkowie i pomarli. Każdy, kto spożywa ten chleb, będzie żył na wieki.",
      "Tego wszystkiego Jezus nauczał w synagodze w Kafarnaum.",
      "Wielu Jego uczniów, słysząc to, mówiło: - To jest zbyt trudne! Któż jest w stanie to pojąć?",
      "Jezus wiedział, że im się to nie podoba. Spytał więc: - Jesteście tym zgorszeni?",
      "Cóż w takim razie powiecie, gdy zobaczycie Syna Człowieczego wracającego tam, skąd przyszedł?",
      "Zrozumcie: to Duch daje życie - ludzkie wysiłki nie mają tu znaczenia. Słowa, które wam powiedziałem, są właśnie duchem i życiem.",
      "Ale niektórzy z was nadal Mi nie wierzą. Jezus bowiem od początku wiedział, kto Mu nie ufa i kto Go zdradzi.",
      "I dodał: - To właśnie miałem na myśli, mówiąc, że nikt nie jest w stanie przyjść do Mnie, jeśli nie przyprowadzi go Ojciec.",
      "Po tym wszystkim wielu uczniów opuściło Jezusa i już z Nim nie chodziło.",
      "Zapytał więc Jezus dwunastu: - Czy i wy chcecie odejść?",
      "- Panie, a do kogo pójdziemy? - odpowiedział Szymon Piotr. - To Ty masz słowa życia wiecznego.",
      "My Ci zaufaliśmy i wiemy, że jesteś Świętym Boga.",
      "- Dwunastu was wybrałem - rzekł Jezus - ale jeden z was jest diabłem.",
      "Miał na myśli Judasza, syna Szymona Iskarioty. To on, jako należący do grona dwunastu, miał Go zdradzić."
    ],
    [
      "Po tych wydarzeniach Jezus wędrował po Galilei. Nie chciał iść do Judei, bo przywódcy hebrajscy czyhali na Jego życie.",
      "Zbliżało się kolejne święto hebrajskie, Święto Namiotów.",
      "Bracia Jezusa namawiali Go: - No rusz się i idź do Judei. Niech i Twoi uczniowie zobaczą cuda.",
      "Jak ktoś chce być sławny, nie może się kryć po kątach. Skoro naprawdę robisz takie rzeczy, niech cały świat Cię zobaczy.",
      "Mówili tak, bo nie wierzyli w Niego.",
      "- Mój czas jeszcze nie nadszedł - odpowiedział Jezus - ale dla was każdy czas jest dobry.",
      "Świat nie ma powodu, żeby was nienawidzić. Mnie nienawidzi, bo ujawniam jego złe czyny.",
      "Idźcie więc na uroczystości. Ja na razie nie pójdę, bo jeszcze nie przyszła na Mnie pora.",
      "Tak im odpowiedział i sam został w Galilei.",
      "Gdy bracia udali się na święto, Jezus też tam przyszedł, ale nie jawnie.",
      "Przywódcy hebrajscy szukali Go w czasie uroczystości i rozpytywali: \"Gdzie On jest?\"",
      "Wśród tłumów krążyły na Jego temat ciche wieści. - To wspaniały człowiek! - twierdzili jedni. - Nie, On manipuluje tłumem - mówili inni.",
      "Jednak ze strachu przed przywódcami głośno nikt nic nie mówił.",
      "Mniej więcej w połowie wszystkich uroczystości Jezus wszedł do świątyni i otwarcie nauczał.",
      "- Skąd On tak dobrze zna Pisma? - nie mogli wyjść z podziwu przywódcy. - Przecież nie ma wykształcenia?",
      "- Nie głoszę własnej nauki, lecz słowo Boga, który Mnie posłał - odparł Jezus.",
      "- Ten, kto jest gotów realizować Jego wolę, rozpozna, czy to pochodzi od Boga, czy sam to wymyśliłem.",
      "Kto głosi własne poglądy, zabiega o uznanie dla siebie. Ale kto zabiega o uznanie dla tego, który go posłał, mówi prawdę i jest bez zarzutu.",
      "Czyż Mojżesz nie zostawił wam przykazań? Jednak nikt z was ich nie przestrzega. Przecież chcecie Mnie zabić?",
      "- Chyba oszalałeś! Kto chce Cię zabić? - rozległy się głosy z tłumu.",
      "- Oburzacie się, że dokonałem jednego cudu w szabat - mówił dalej Jezus.",
      "- Mojżesz dał wam nakaz, by dokonywać obrzezania, i już wasi przodkowie robili to nawet w szabat.",
      "Skoro więc i w ten dzień dokonuje się tej małej czynności, żeby przestrzegać prawa Mojżesza, to dlaczego oburzacie się na Mnie, że uzdrowiłem w szabat całego człowieka?",
      "Nie oceniajcie z pozoru, ale bądźcie rzetelni w swoim osądzie.",
      "Niektórzy z mieszkańców Jerozolimy mówili wtedy między sobą: - To chyba Ten, którego planują zabić?",
      "Ale teraz naucza publicznie i nie sprzeciwiają Mu się. Może i nasi przywódcy doszli do wniosku, że to On jest Mesjaszem?",
      "Ale przecież wiemy, skąd On pochodzi. Gdy zaś przyjdzie Mesjasz, nikt nie będzie tego wiedział.",
      "- Tak, znacie Mnie i wiecie, skąd jestem - zawołał podczas nauczania w świątyni Jezus. - Lecz nie przyszedłem z własnej inicjatywy. Posłał Mnie Ten, który jest prawdziwy i którego wy nie znacie.",
      "Ja Go znam, ponieważ z Nim byłem i to On Mnie posłał.",
      "Wówczas przywódcy próbowali go uwięzić. Nikt jednak nie ośmielił się podnieść na Niego ręki, bo nie nadszedł jeszcze Jego czas.",
      "Ale wielu spośród zgromadzonych uwierzyło w Niego. - Czy można się spodziewać, że Mesjasz uczyni więcej cudów niż On? - argumentowali.",
      "Faryzeusze dowiedzieli się, jakie nastroje panują wśród tłumów. Wspólnie z arcykapłanami wysłali strażników, by schwytali Jezusa.",
      "On tylko powiedział im: - Jeszcze przez krótki czas będę z wami, a później wrócę do Tego, kto Mnie do was posłał.",
      "Będziecie Mnie szukać, ale nie znajdziecie. Tam, gdzie się udaję, wy nie możecie pójść.",
      "- Dokąd On zamierza odejść, skoro mamy Go nie znaleźć? - zastanawiali się między sobą. - Czyżby zamierzał udać się do diaspory hebrajskiej i głosić swą naukę Grekom?",
      "Co ma na myśli, mówiąc: \"Będziecie Mnie szukać, ale nie znajdziecie\" i \"Tam, gdzie się udaję, wy nie możecie pójść\"?",
      "W ostatnim, najważniejszym dniu święta Jezus wołał do tłumów: - Jeśli ktoś jest spragniony, niech przyjdzie do Mnie i pije.",
      "Jak mówi Pismo, kto we Mnie wierzy, z jego wnętrza wypłyną rzeki wody żywej.",
      "Mówił tak o Duchu Świętym, którego mieli otrzymać wierzący w Niego. Duch bowiem nie był jeszcze zesłany, ponieważ Jezus nie został otoczony chwałą.",
      "A słysząc te słowa, niektórzy z tłumu mówili: - To na pewno prorok.",
      "- To jest Mesjasz! - twierdzili inni. - Jak to? Mesjasz z Galilei?",
      "Przecież Pismo mówi, że będzie On pochodził z rodu Dawida, z Betlejem, jego rodzinnej miejscowości.",
      "Tak więc zdania tłumu były podzielone.",
      "Chciano Go nawet uwięzić, lecz nikt nie ośmielił się Go dotknąć.",
      "Strażnicy, którzy mieli schwytać Jezusa, wrócili więc do kapłanów i faryzeuszy z pustymi rękami. - Dlaczego nie przyprowadziliście Go tutaj? - wołali przełożeni.",
      "- On tak niezwykle przemawiał! - odpowiedzieli strażnicy.",
      "- Więc i was zwiódł? - krzyczeli faryzeusze.",
      "- A może ktoś z przełożonych lub faryzeuszy w Niego uwierzył?",
      "Ten motłoch w ogóle nie zna Prawa. Niech będą przeklęci!",
      "Wtedy zabrał głos Nikodem, jeden z przełożonych, który kiedyś odwiedził Jezusa.",
      "- Czy nasze Prawo zezwala na skazanie kogoś bez dokładnego przyjrzenia się jego czynowi i dania oskarżonemu możliwości obrony?",
      "- A może i ty jesteś z Galilei? - odparli. - Sam sprawdź Pismo i przekonaj się, że żaden prorok stamtąd nie pochodzi.",
      "Po tych słowach rozeszli się do domów."
    ],
    [
      "Jezus natomiast udał się na Górę Oliwną.",
      "Lecz następnego ranka znów był w świątyni. Wkrótce zebrał się tam tłum, więc Jezus usiadł i przemawiał do nich.",
      "Wtedy właśnie uczeni i faryzeusze przyprowadzili do Niego kobietę przyłapaną na uprawianiu nierządu. Postawili ją na samym środku",
      "i spytali: - Nauczycielu, złapaliśmy ją na gorącym uczynku.",
      "Mojżesz nakazał nam w swoim Prawie zabić (ukamienować) kogoś takiego. A Ty jak nauczasz?",
      "Była to prowokacja, która miała dostarczyć podstaw do oskarżenia Jezusa. Lecz On schylił się tylko i zaczął pisać palcem po ziemi.",
      "Gdy jednak uparcie domagali się odpowiedzi, podniósł się i rzekł: - Kto z was nie dopuścił się żadnego grzechu, niech pierwszy rzuci kamień.",
      "I znowu schylił się i pisał po ziemi.",
      "Jeden po drugim, począwszy od przełożonych, wszyscy zaczęli odchodzić. Pozostał tylko Jezus i stojąca na środku owa kobieta.",
      "- Gdzie oni są? Nikt cię nie potępił? - spytał Jezus, podnosząc się.",
      "- Nikt, Panie - odrzekła. - Ja też cię nie potępiam. Idź i już więcej nie grzesz.",
      "Innym razem Jezus przemówił do zgromadzonych: - Jestem światłem świata. Kto idzie za Mną, nie będzie chodził w ciemnościach, lecz będzie miał światło życia.",
      "- Sam się przechwalasz, więc to nie prawda - zawołali faryzeusze.",
      "- Chociaż mówię to sam o sobie, mówię prawdę, bo wiem, skąd przyszedłem i dokąd zmierzam.",
      "Wy osądzacie według tego, co zewnętrzne. Ja nikogo nie sądzę.",
      "A nawet gdybym sądził, mój sąd jest prawdziwy, bo nie robię tego sam, ale razem z Ojcem, który Mnie posłał.",
      "W waszym Prawie jest napisane, że zgodne zeznania dwóch świadków uznaje się za prawdziwe.",
      "Oto Ja jestem jednym świadkiem, a drugim - Ojciec, który Mnie posłał.",
      "- A gdzież jest Twój ojciec? - pytali Go. - Nie znacie ani Mnie, ani Jego - odpowiedział Jezus. - Gdybyście Mnie znali, znalibyście także i mego Ojca.",
      "Jezus mówił im o tym w świątyni, w pobliżu skarbca. Nie uwięziono Go jednak, bo jeszcze nie nadszedł na to czas.",
      "Później znowu powiedział do nich: - Wkrótce odejdę! Będziecie Mnie szukać, ale pomrzecie w swoich grzechach. I nie możecie pójść tam, dokąd idę.",
      "- Czyżby chciał się zabić? - zastanawiali się przywódcy. - Bo mówi: \"Nie możecie pójść tam, dokąd idę\".",
      "- Wy jesteście z dołu, Ja pochodzę w wysoka - kontynuował Jezus. - Należycie do tego świata, Ja - nie.",
      "Właśnie dlatego powiedziałem, że umrzecie w swoich grzechach. Bo jeśli nie uwierzycie, że JA JESTEM, tak się stanie.",
      "- A kim jesteś? - pytali. - Po co Ja jeszcze z wami rozmawiam?!",
      "O wiele rzeczy mógłbym was oskarżyć i wielu nauczyć. Ten, który Mnie posłał, jest prawdomówny. Dlatego to, co od Niego usłyszałem, powtarzam światu.",
      "Oni jednak nadal nie rozumieli, że mówił o swoim Ojcu.",
      "- Gdy podniesiecie w górę Syna Człowieczego - kontynuował Jezus - wtedy poznacie, że JA JESTEM i że nie robię niczego z własnej inicjatywy. Powtarzam tylko to, czego nauczył Mnie Ojciec.",
      "On Mnie posłał i jest zawsze ze Mną. Nie opuszcza Mnie, bo zawsze robię to, co się Mu podoba.",
      "Słuchając Go wtedy, wielu w Niego uwierzyło.",
      "Tym Hebrajczykom, którzy zaczęli Mu ufać powiedział więc: - Jeżeli będziecie żyć według moich słów, będziecie naprawdę moimi uczniami",
      "i poznacie prawdę, a prawda was uwolni.",
      "- Jak to?! - oburzyli się. - Jesteśmy potomkami Abrahama i nigdy nie byliśmy niczyimi niewolnikami. Jak więc możesz mówić: \"Będziecie wolni?\"",
      "- Zapewniam was, że każdy, kto grzeszy, jest niewolnikiem grzechu - odpowiedział Jezus.",
      "- Niewolnik nie jest w domu na zawsze, ale syn - tak.",
      "Jeśli więc Syn da wam wolność, wtedy staniecie się wolni.",
      "Wiem, że jesteście potomkami Abrahama! Ale chcecie Mnie zabić - bo nie macie w sobie moich słów.",
      "Ja mówię to, co widziałem u mego Ojca. Wy robicie to, co usłyszeliście od swojego ojca.",
      "- Naszym ojcem jest Abraham - oświadczyli. - Gdybyście byli dziećmi Abrahama - odrzekł Jezus - robilibyście to, co on.",
      "A przecież usiłujecie Mnie zabić tylko dlatego, że powiedziałem wam prawdę, jaką usłyszałem od Boga. Tak Abraham nie postępował.",
      "A jednak robicie to, co wasz ojciec. - Nie pochodzimy z nieprawego łoża - oburzyli się. - Naszym Ojcem jest Bóg.",
      "- Gdyby Bóg był waszym Ojcem, darzylibyście Mnie miłością - odpowiedział Jezus. - Przyszedłem przecież od Niego. Nie jestem tu z własnej inicjatywy - to On Mnie posłał.",
      "Dlaczego nie możecie pojąć moich słów? Bo nawet nie chcecie ich wysłuchać.",
      "Jesteście dziećmi szatana-oszczercy i chcecie robić to, co on. Od początku był on mordercą i nie wytrwał w prawdzie, bo nie było w nim prawdy. Gdy kłamie, mówi z serca, bo jest kłamcą i ojcem kłamstwa.",
      "Nie wierzycie Mi, bo mówię prawdę.",
      "Kto z was mógłby Mi zarzucić jakiś grzech? Skoro więc mówię prawdę, dlaczego Mi nie wierzycie?",
      "Kto należy do Boga, słucha Jego słów. Wy zaś ich nie słuchacie, bo nie jesteście Jego dziećmi.",
      "- Ty samarytański przybłędo! - oburzyli się przywódcy. - Mieliśmy racje mówiąc, że demon pomieszał Ci rozum!",
      "- Nie jestem opętany - odpowiedział Jezus. - Dbam o dobre imię mego Ojca, a wy Mnie obrażacie.",
      "Nie zależy Mi na własnej wielkości, ale jest Ktoś, komu na tym zależy. To On jest sędzią.",
      "Zapewniam was: Kto jest posłuszny moim słowom, nigdy nie umrze!",
      "- Teraz mamy pewność, że opętał Cię demon - odrzekli przywódcy. - Umarł nawet Abraham i najwięksi prorocy, a Ty twierdzisz: \"Kto jest posłuszny moim słowom, nigdy nie umrze\".",
      "Czy jesteś większy od naszego ojca, Abrahama, który przecież umarł? I prorocy też pomarli! Za kogo Ty się uważasz?!",
      "- Gdybym sam siebie wywyższał, nie miałoby to żadnego znaczenia - odparł Jezus. - Lecz wywyższa Mnie Ojciec, którego wy nazywacie swoim Bogiem.",
      "Wcale Go nie znacie - ale Ja Go znam. Gdybym mówił, że Go nie znam, byłbym kłamcą tak jak wy. Lecz Ja naprawdę Go znam i zawsze zachowuję Jego słowa.",
      "Wasz ojciec, Abraham, ucieszył się, że ujrzy mój dzień. I ogromnie się rozradował, gdy go zobaczył.",
      "- Jak mogłeś widzieć Abrahama, skoro nie masz nawet pięćdziesięciu lat? - zawołali przywódcy.",
      "- Zapewniam was: Zanim Abraham się narodził, JA JESTEM - odrzekł Jezus.",
      "Słysząc to, pochwycili kamienie, aby Go zabić. Ale Jezus zniknął im z oczu i opuścił świątynię."
    ],
    [
      "Idąc drogą, Jezus zobaczył człowieka niewidomego od urodzenia.",
      "- Mistrzu - zapytali uczniowie - kto dopuścił się grzechu, że urodził się niewidomy: on sam czy jego rodzice?",
      "- To nie z powodu jego grzechu ani jego rodziców - odpowiedział Jezus. - Stało się tak, aby mogło się na nim objawić działanie Boga.",
      "Musimy wykonywać dzieło Tego, który Mnie posłał, póki jest dzień. Nadchodzi bowiem noc i nikt nie będzie mógł działać.",
      "Lecz dopóki jestem na świecie, rozjaśniam go swoim światłem.",
      "Następnie plunął na ziemię, zrobił błoto i wysmarował nim oczy niewidomego.",
      "- Idź i umyj się w sadzawce Siloam (to znaczy \"Posłany\") - rzekł Jezus. Niewidomy poszedł, zmył błoto i wrócił uzdrowiony.",
      "Sąsiedzi oraz ci, którzy znali go jako żebraka, zastanawiali się: - Czy to nie ten, co tu siedział i żebrał?",
      "- Tak, to on! - mówili jedni. - Nie, jest tylko do niego podobny - zaprzeczali inni. - Tak, to ja! - odpowiadał uzdrowiony.",
      "- Jak to się stało, że widzisz? - pytali go.",
      "- Niejaki Jezusem wysmarował mi oczy błotem i powiedział: \"Idź do sadzawki Siloam i obmyj się\". Poszedłem, obmyłem oczy i zacząłem widzieć!",
      "- Gdzież On teraz jest? - dopytywali się. - Nie wiem - odrzekł uzdrowiony.",
      "Zaprowadzili go więc do faryzeuszy.",
      "Dzień, w którym Jezus zrobił błoto i przywrócił niewidomemu wzrok, był dniem szabatu.",
      "Faryzeusze również dopytywali się, w jaki sposób odzyskał wzrok. Odpowiedział im to samo: - Wysmarował mi oczy błotem, obmyłem się i widzę.",
      "- Ten człowiek nie pochodzi od Boga, bo nie przestrzega szabatu - twierdzili niektórzy faryzeusze. - Ale w jaki sposób grzeszny człowiek mógłby czynić takie cuda? - argumentowali inni. I pojawił się między nimi podział.",
      "Zapytali więc po raz kolejny niewidomego: - A ty, co sądzisz o człowieku, który otworzył ci oczy? - To prorok! - odpowiedział.",
      "Lecz przywódcy religijni nadal nie wierzyli, że człowiek ten był niewidomy i odzyskał wzrok. Wezwali więc jego rodziców.",
      "- Czy to wasz syn? - wypytywali ich. - Twierdzicie, że urodził się niewidomy. W jaki więc sposób odzyskał wzrok?",
      "- Wiemy tylko tyle, że to jest nasz syn - odparli - i że urodził się niewidomy.",
      "Ale jak odzyskał wzrok i kto mu otworzył oczy - tego nie wiemy. Spytajcie go. Jest dorosły, niech mówi sam za siebie.",
      "Powiedzieli tak, bo bali się przywódców religijnych. Ci bowiem już wcześniej postanowili, że ten, kto uzna w Jezusie Mesjasza, zostanie usunięty z synagogi.",
      "Właśnie dlatego powiedzieli: \"Jest dorosły, niech mówi sam za siebie\".",
      "Po raz drugi wezwali faryzeusze byłego niewidomego i nakazali mu: - Przysięgnij na samego Boga i powiedz prawdę. My wiemy, że to grzeszmy człowiek.",
      "- Czy on jest grzeszny, tego nie wiem - odpowiedział uzdrowiony. - Wiem tylko tyle: byłem ślepy, a teraz widzę.",
      "- Co On zrobił? Jak cię uzdrowił? - pytali.",
      "- Już wam o tym mówiłem - odpowiedział - ale mnie nie słuchaliście. Dlaczego znowu o to pytacie? Może też chcecie zostać Jego uczniami?",
      "- Sam sobie bądź Jego uczniem - zaczęli mu wymyślać. - My jesteśmy uczniami Mojżesza.",
      "Wiemy, że do Mojżesza przemawiał Bóg. A o tym człowieku nic nie wiemy.",
      "- To doprawdy dziwne - rzekł uzdrowiony - że nie wiecie, co to za jeden. A On przywrócił mi wzrok.",
      "Wiadomo przecież, że grzeszników Bóg nie wysłuchuje - tylko tego, kto jest pobożny i wypełnia Jego wolę.",
      "Od wieków nie słyszano, żeby ktoś uzdrowił niewidomego od urodzenia.",
      "Gdyby więc ten człowiek nie był posłany przez Boga, nic by nie mógł zrobić!",
      "- Ty grzeszniku! Od urodzenia tkwisz w grzechu, a chcesz nas pouczać?! - zawołali faryzeusze i wyrzucili go.",
      "Jezus dowiedział się, że tak go potraktowali, odszukał go i zapytał: - Czy wierzysz w Syna Człowieczego?",
      "- A kto to, Panie? Chcę w Niego uwierzyć.",
      "- Masz go przed oczami - rzekł Jezus. - Właśnie z tobą rozmawia.",
      "- Tak, Panie, wierzę - odrzekł i pokłonił się Jezusowi.",
      "- Przyszedłem na ten świat po to, by go osądzić - kontynuował Jezus - by niewidomi przejrzeli, a widzący oślepli.",
      "Usłyszeli to stojący w pobliżu Niego faryzeusze i zapytali: - Czy my jesteśmy niewidomi?",
      "- Gdybyście byli niewidomi, nie mielibyście grzechu - odpowiedział Jezus. - Ponieważ jednak twierdzicie: \"My widzimy\", trwacie w grzechu."
    ],
    [
      "- Zapewniam was: Kto nie wchodzi do owczarni przez bramę, lecz przez płot, jest złodziejem i rabusiem.",
      "Kto wchodzi przez bramę, jest pasterzem.",
      "Stróż otwiera mu drzwi, a owce reagują na jego głos. Woła je po imieniu i wyprowadza na pastwisko.",
      "Gdy już wszystkie wyprowadzi, staje na ich czele, a owce podążają za nim, bo znają jego głos.",
      "Za obcym nie pójdą. Spłoszą się, bo nie znają jego głosu.",
      "Takie obrazowe porównanie przedstawił Jezus, ale słuchacze nie zrozumieli, o co Mu chodziło.",
      "Powiedział im jeszcze jedno: - Zapewniam was: to Ja jestem bramą owczarni.",
      "Wszyscy, którzy przyszli przede Mną, to złodzieje i rabusie, więc owce nie chciały ich słuchać.",
      "Ja jestem bramą. Kto przeze Mnie wejdzie, zostanie ocalony. Przejdzie i znajdzie pokarm.",
      "Złodziej przychodzi, by kraść, zabijać i niszczyć. Ja przyszedłem, aby owce miały życie - i to życie w obfitości.",
      "Ja jestem dobrym pasterzem, który oddaje za owce swoje życie.",
      "Najemnik, który nie jest pasterzem i owce nie są jego własnością, gdy zobaczy zbliżającego się wilka, zostawia owce i ucieka. A wilk napada na stado i rozprasza je.",
      "Najemnik jest tylko najemnikiem i nie zależy mu na owcach.",
      "Ja jestem dobrym pasterzem. Znam swoje owce i one Mnie znają",
      "- tak jak Ojciec zna Mnie, a Ja Ojca. Jestem gotów oddać za nie życie.",
      "Mam także inne owce, które nie są z tej owczarni. Je również muszę przyprowadzić, by słuchały mego głosu. Będzie wtedy jedna owczarnia i jeden pasterz.",
      "Ojciec Mnie kocha, ponieważ oddaję swoje życie za owce. Ale odzyskam je.",
      "Nikt Mnie do tego nie zmusza - z własnej woli się poświęcam. Mam władzę, by poświęcić swe życie i by je odzyskać. Takie polecenie otrzymałem od Ojca.",
      "I znowu słowa Jezusa spowodowały podział wśród przywódców religijnych.",
      "- Jest opętany przez demona i oszalał - twierdzili jedni.",
      "- Opętany tak nie mówi - komentowali drudzy. - I czy demon może uzdrawiać niewidomych?",
      "Nadeszło w Jerozolimie kolejne hebrajskie święto Poświęcenia Świątyni. Była zima.",
      "Jezus przechadzał się po krużganku Salomona w świątyni.",
      "Otoczyli Go przywódcy religijni i zapytali: - Jak długo będziesz nas trzymać w niepewności? Powiedz nam wprost: Czy jesteś Mesjaszem?",
      "- Przecież już powiedziałem, ale nie uwierzyliście - odrzekł Jezus. - Dowodem na to są cuda, jakie czynię w imieniu mego Ojca.",
      "Lecz wy Mi nie wierzycie, bo nie należycie do moich owiec.",
      "One Mnie słuchają i podążają za Mną, a Ja je znam.",
      "Nigdy nie zginą, bo daję im wieczne życie. Nikt też nie jest w stanie wyrwać ich z mojej ręki.",
      "Mój Ojciec, który Mi je powierzył, jest najpotężniejszy. I nikt nie wyrwie ich z ręki mego Ojca.",
      "Ja i Ojciec - jedno jesteśmy.",
      "Wtedy przywódcy znowu chwycili kamienie, aby zabić Jezus.",
      "A On spytał ich: - Dokonałem w waszej obecności wielu dobrych czynów mego Ojca. Za który z nich chcecie Mnie zabić?",
      "- Nie za dobre czyny chcemy Cię ukamienować, lecz za bluźnierstwo - odpowiedzieli. - Za to, że będąc człowiekiem, nazywasz siebie Bogiem!",
      "- Przecież w waszym Prawie jest napisane: \"Ja mówię: Bogami jesteście\" - odrzekł Jezus.",
      "- Bóg nazywał bogami tych, do których skierował swoje słowo - a Pisma nie wolno lekceważyć.",
      "Jak więc możecie oskarżać o bluźnierstwo tego, którego Ojciec uświęcił i posłał na świat, tylko dlatego, że powiedziałem: \"Jestem Synem Boga\"?",
      "Jeśli nie wykonuję dzieł mego Ojca, możecie Mi nie wierzyć.",
      "Jeśli jednak wykonuję je, to nawet jeśli nie wierzycie Mnie samemu, uwierzcie tym dziełom i przekonajcie się, że Ojciec jest we Mnie, a Ja w Nim.",
      "Wtedy raz jeszcze chcieli Go uwięzić, ale Jezus wymknął się im.",
      "Przeprawił się na drugi brzeg Jordanu i zatrzymał się w miejscu, gdzie na początku chrzcił Jan.",
      "Przychodziło do Niego wielu ludzi. Mówili: - Jan nie czynił wprawdzie cudów, lecz sprawdziło się wszystko, co powiedział o tym człowieku.",
      "I wielu uwierzyło wtedy w Jezusa."
    ],
    [
      "Pewnego dnia zachorował Łazarz, brat Marii i Marty z Betanii.",
      "To właśnie Maria była tą, która namaściła olejkiem stopy Pana i wytarła je swoimi włosami.",
      "Siostry wysłały do Jezusa wiadomość: \"Panie, Twój bliski przyjaciel zachorował\".",
      "Gdy Jezus to usłyszał, powiedział: - Ta choroba nie zakończy się śmiercią, lecz przyniesie chwałę Bogu - by Syn Człowieczy został dzięki niej uwielbiony.",
      "Jezus bardzo kochał całą trójkę: Martę, jej siostrę i Łazarza.",
      "Jednak jeszcze dwa dni pozostał tam, gdzie Go zastała ta wiadomość.",
      "Dopiero wtedy oznajmił uczniom: - Chodźmy jeszcze raz do Judei.",
      "- Mistrzu, przecież przywódcy religijni chcieli Cię zabić, a Ty znowu tam idziesz? - zaprotestowali.",
      "- Czyż dzień nie ma dwunastu godzin? - odpowiedział Jezus. - Kto chodzi w ciągu dnia, nie potknie się, bo jest jasno.",
      "Kto chodzi po nocy, potyka się, bo nie ma światła. -",
      "I dodał: - Nasz przyjaciel Łazarz zasnął. Idę więc go obudzić.",
      "- Mistrzu, skoro zasnął, to znaczy, że powraca do zdrowia - ucieszyli się uczniowie.",
      "Jezus jednak miał na myśli śmierć Łazarza. Oni natomiast myśleli, że mówi o zwykłym śnie.",
      "Wyjaśnił im więc: - Łazarz umarł.",
      "Ale ze względu na was cieszę się, że Mnie tam nie było. Bo chcę, byście uwierzyli. Chodźmy do niego.",
      "- Chodźmy więc, umrzemy razem z Nim - odezwał się Tomasz, zwany Bliźniakiem.",
      "Gdy Jezus dotarł na miejsce, Łazarz już od czterech dni leżał w grobie.",
      "Betania leżała blisko Jerozolimy, w odległości niecałych trzech kilometrów.",
      "Wielu dostojników hebrajskich przyszło więc do Marty i Marii, by wyrazić im swoje współczucie po stracie brata.",
      "Gdy Marta dowiedziała się, że Jezus nadchodzi, wybiegła Mu na spotkanie. Maria była wtedy w domu.",
      "Rzekła Marta do Jezusa: - Panie, gdybyś tu był, mój brat by nie umarł!",
      "Ale jestem przekonana, że nawet teraz Bóg da Ci to, o co Go poprosisz.",
      "- Twój brat zmartwychwstanie - powiedział Jezus.",
      "- Tak, wiem o tym - odrzekła Marta. - Ożyje w dniu ostatecznego zmartwychwstania.",
      "- To Ja jestem zmartwychwstaniem i życiem - oznajmił Jezus. - Kto we Mnie wierzy, choćby umarł, żyć będzie.",
      "A każdy, kto żyje i wierzy we Mnie, nigdy nie umrze. Czy wierzysz w to?",
      "- Tak, Panie - odrzekła Marta - już uwierzyłam, że jesteś Synem Boga, Mesjaszem, który miał przyjść na świat.",
      "Po tych słowach odeszła. Zawołała siostrę, Marię, i na osobności powiedziała jej: - Nauczyciel już przyszedł i chce się z tobą zobaczyć.",
      "Maria natychmiast wstała i pobiegła do Niego.",
      "Jezus nie wszedł jeszcze do wsi, ale czekał tam, gdzie spotkała Go Marta.",
      "Dostojnicy hebrajscy, którzy byli z Marią w domu i pocieszali ją, zauważyli, że w pośpiechu wstała i wyszła. Pomyśleli, że idzie się wypłakać przy grobie Łazarza, więc poszli za nią.",
      "Gdy Maria dotarła do Jezusa, na Jego widok upadła Mu do nóg i powiedziała: - Panie, gdybyś tu był, mój brat by nie umarł.",
      "Jezus zobaczył, jak Maria płacze, a wraz z nią dostojnicy, którzy za nią przyszli. Wzruszył się głęboko i zasmucił.",
      "- Gdzie go pochowaliście? - zapytał. - Panie, chodź i zobacz - odpowiedzieli.",
      "Wtedy Jezus zapłakał.",
      "- Jak On go miłował - zauważyli dostojnicy.",
      "- Przecież przywrócił wzrok niewidomemu! Nie mógł sprawić, żeby Łazarz nie umarł? - mówili z wyrzutem niektórzy.",
      "Ponownie poruszony do głębi Jezus dotarł do grobowca. Była to grota, a jej wejście zamykał głaz.",
      "- Usuńcie głaz! - polecił Jezus. - Panie, ciało już cuchnie! Od czterech dni tam leży - zawołała Marta, siostra zmarłego.",
      "- Przecież powiedziałem ci, że jeśli uwierzysz, ujrzysz chwałę Bożą - odpowiedział Jezus.",
      "Odsunięto głaz. A Jezus podniósł oczy ku górze i rzekł: - Ojcze, dziękuję Ci, że Mnie wysłuchałeś.",
      "Ja wiem, że zawsze Mnie wysłuchujesz, ale mówię to ze względu na tych ludzi, aby uwierzyli, że to Ty Mnie posłałeś.",
      "Potem zawołał donośnym głosem: - Łazarzu, wyjdź!",
      "I wyszedł, choć jego stopy i ręce były powiązane płóciennymi opaskami, a twarz owinięta chustą. - Rozwiążcie go i pozwólcie mu chodzić - rzekł Jezus.",
      "Wówczas wielu dostojników hebrajskich, którzy przyszli za Marią i zobaczyli, czego Jezus dokonał, uwierzyło w Niego.",
      "Niektórzy odeszli stamtąd i powiadomili o wszystkim faryzeuszy.",
      "Ci razem z kapłanami zwołali posiedzenie rady najwyższej. - Co mamy robić? - zastanawiali się. - Ten człowiek dokonuje tak wielu cudów.",
      "Jeżeli nic z Nim nie zrobimy, wszyscy w Niego uwierzą! A wtedy nadciągną Rzymianie i odbiorą nam świątynię i władzę nad krajem.",
      "W tym momencie głos zabrał niejaki Kajfasz, który był tego roku najwyższym kapłanem: - Nic nie rozumiecie!",
      "Przecież lepiej dla was będzie, jeśli jeden człowiek umrze za naród niż miałby zginąć cały naród.",
      "Jednak słów tych nie wypowiedział sam od siebie. Jako pełniący urząd najwyższego kapłana wypowiedział proroctwo, że Jezus ma umrzeć za cały naród.",
      "I nie tylko za naród izraelski, lecz również po to, by zgromadzić razem wszystkie Boże dzieci rozproszone po świecie.",
      "Tego więc dnia przywódcy postanowili, że zabiją Jezusa.",
      "Dlatego przestał On jawnie poruszać się po Judei. Skierował się wraz z uczniami do Efraim, miasteczka położonego na skraju pustyni, i tam się zatrzymał.",
      "Zbliżało się właśnie święto Paschy. Mnóstwo ludzi z całego kraju napływało do Jerozolimy jeszcze przed świętem, aby dopełnić ceremonii oczyszczenia.",
      "Wypatrywali także Jezusa, więc przebywając w świątyni pytali siebie nawzajem: - Jak myślicie, czy przyjdzie na uroczystości?",
      "Już wtedy arcykapłani i faryzeusze nakazali publicznie, aby każdy, kto zobaczy Jezusa, natychmiast im o tym doniósł, by można Go było uwięzić."
    ],
    [
      "Na sześć dni przed rozpoczęciem Paschy Jezus przybył do Betanii, do Łazarza, którego niedawno wskrzesił.",
      "Przygotowano z tej okazji wieczerzę. Marta im usługiwała, Łazarz siedział razem z Jezusem.",
      "Natomiast Maria przyniosła flakon olejku nardowego, bardzo drogiego, namaściła nim stopy Jezusa i otarła je własnymi włosami. Cały dom napełnił się wspaniałym zapachem.",
      "Na to Judasz, jeden z uczniów Jezusa (ten, który miał Go zdradzić), powiedział:",
      "- Można było sprzedać ten olejek za górę pieniędzy i rozdać je ubogim.",
      "Powiedział to jednak nie z troski o ubogich, ale dlatego, że był złodziejem. Jako skarbnik trzymał wspólną kasę i wykradał z niej pieniądze.",
      "- Zostaw ją w spokoju - odrzekł Jezus. - Przygotowała to na dzień mego pogrzebu.",
      "Biednych zawsze będziecie mieli pod ręką, Mnie - nie.",
      "Gdy mieszkańcy Jerozolimy dowiedzieli się, że Jezus jest w Betanii, przybyli tam. Chcieli się z Nim spotkać, ale także zobaczyć Łazarza, którego ożywił.",
      "Wówczas arcykapłani postanowili zabić również Łazarza,",
      "bo z jego powodu wielu Hebrajczyków uwierzyło w Jezusa.",
      "Następnego dnia wśród tłumów, które przybyły na święto, rozeszła się wieść, że Jezus zbliża się do miasta.",
      "Wzięli więc liście palmowe i wyszli Mu na spotkanie. Wołali: - Hosanna! Niech żyje Zbawiciel! Chwała królowi Izraela, który przybywa w imieniu samego Boga!",
      "A Jezus jechał na pożyczonym osiołku, o czym mówi Pismo:",
      "\"Nie bój się, córko Syjonu! Oto nadchodzi twój król - siedzi na źrebięciu oślicy!\"",
      "Wtedy jeszcze uczniowie tego nie rozumieli. Ale gdy Jezus został uwielbiony, przypomnieli sobie, że to o Nim mówiło Pismo.",
      "Ci z tłumu, którzy widzieli, jak Jezus zawołał Łazarza i wskrzesił go z martwych, świadczyli o tym.",
      "Właśnie dlatego aż taki tłum wyszedł powitać Jezusa, bo ludzie dowiedzieli się, że dokonał cudu.",
      "A faryzeusze mówili między sobą: - Chyba nie da się już nic zrobić. Cały świat za Nim poszedł.",
      "W tym czasie pewni Grecy przybyli na święto, by pokłonić się Bogu.",
      "Podeszli do Filipa, pochodzącego z Betsaidy w Galilei, i prosili go: - Panie, chcielibyśmy spotkać się z Jezusem.",
      "Filip porozumiał się z Andrzejem i razem poszli z tym do Jezusa.",
      "- Nadszedł czas, by Syn Człowieczy został uwielbiony - odparł im Jezus.",
      "Zapewniam was: Jeśli ziarno pszenicy wpada do ziemi i nie obumiera, pozostaje samo. Jeśli obumiera, przynosi obfity plon.",
      "Kto kocha ziemskie życie, utraci je. Lecz kto nie przywiązuje wagi do życia na tym świecie, otrzyma życie wieczne.",
      "Kto chce Mi służyć, niech idzie za Mną. A tam, gdzie Ja będę, będzie i mój sługa. Kto będzie Mi służył, doceni go mój Ojciec.",
      "Przeżywam teraz wielkie rozdarcie. Czyż mam prosić: \"Ojcze, uchroń Mnie przed tą chwilą\"? Przecież właśnie z jej powodu przyszedłem na świat.",
      "Ojcze, uwielbij swoje imię! Wówczas dał się słyszeć głos z nieba: - Już je uwielbiłem i ponownie uwielbię.",
      "Słysząc to, ludzie z tłumu mówili: - Zagrzmiało! - To anioł przemówił - twierdzili inni.",
      "- Ten głos przemówił nie ze względu na Mnie, ale na was - odpowiedział Jezus.",
      "- Oto nadszedł czas sądu nad światem. Teraz jego władca zostanie z niego wyrzucony.",
      "A Ja, gdy zostanę podniesiony w górę, wszystkich do siebie przyciągnę.",
      "Mówiąc o podniesieniu, dał im do zrozumienia, w jaki sposób umrze.",
      "Pytał Go tłum: - Wiemy z księgi Prawa, że Mesjasz będzie żyć wiecznie. Dlaczego więc mówisz, że Syn Człowieczy zostanie podniesiony w górę? Kim właściwie On jest?",
      "- Jeszcze tylko chwilę macie wśród siebie światło - odpowiedział Jezus. - Dopóki możecie, chodźcie w jego blasku, by nie ogarnął was mrok. Bo kto chodzi po ciemku, nie wie, dokąd zmierza.",
      "Póki macie światło, uwierzcie w nie, byście stali się dziećmi światłości. Po tych słowach Jezus odszedł i ukrył się przed tłumem.",
      "I choć tak wiele cudów uczynił na ich oczach, nie wszyscy w Niego uwierzyli.",
      "W ten sposób spełniły się słowa prorok Izajasza, który powiedział: \"Panie, kto uwierzy naszym słowom? Kto rozpoznał działanie Pana?\"",
      "Nie mogli jednak uwierzyć, ponieważ Izajasz powiedział również:",
      "\"Zaślepił ich oczy i zatwardził serca, by nie dostrzegli oczyma i nie pojęli w sercu, i nie opamiętali się - bym ich nie uzdrowił\".",
      "Tak właśnie powiedział Izajasz, bo ujrzał chwałę Bożą.",
      "Mimo to wielu dostojników religijnych uwierzyło w Jezusa. Nie przyznawali się jednak do tego w obawie przed faryzeuszami, którzy mogli wyrzucić ich z synagogi.",
      "Cenili bardziej ludzkie uznanie niż uznanie od Boga.",
      "Jezus zaś zawołał do tłumów: - Kto we Mnie wierzy, wierzy również w Tego, który Mnie posłał.",
      "A kto Mnie widzi, widzi także Tego, który Mnie posłał.",
      "Przyszedłem na świat jako światłość, aby każdy, kto we Mnie wierzy, nie tkwił w ciemnościach.",
      "Jeśli ktoś Mnie słucha, ale nie jest Mi posłuszny, nie będę go sądzić. Nie przyszedłem bowiem na świat, by go potępić, ale by go zbawić.",
      "Kto odrzuca Mnie i moje słowa, ma jednak sędziego: osądzą go w dniu ostatecznym słowa, które wypowiedziałem.",
      "Nie z własnej inicjatywy przemawiałem. Ten, który Mnie posłał, polecił Mi, co i jak mam mówić.",
      "A Jego nakaz to życie wieczne. Wszystko więc, co mówię, mówię tak, jak polecił Mi Ojciec."
    ],
    [
      "W przeddzień święta Paschy Jezus już wiedział, że nadszedł Jego czas - czas odejścia ze świata do Ojca. Tym, których ukochał, chciał okazać miłość aż po kres.",
      "W czasie uroczystej wieczerzy szatan zawładnął sercem Judasza (syna Szymona Iskarioty) i pobudził go do zdrady.",
      "Jezus był świadom, że Ojciec wszystko Mu powierzył i że od Niego przyszedł i do Niego odchodzi.",
      "Dlatego wstał od wieczerzy, zdjął szatę i przepasał biodra ręcznikiem.",
      "Potem nalał do miski wody i zaczął myć uczniom nogi, wycierając je tym ręcznikiem.",
      "Gdy podszedł do Szymona Piotra, ten zawołał: - Panie, Ty myjesz mi nogi?!",
      "- Teraz nie zrozumiesz tego, co robię - odpowiedział Jezus. - Ale później zrozumiesz.",
      "- O, nie! - protestował Piotr. - Nigdy nie będziesz mi mył nóg! - Jeśli tego nie zrobię, nie będziesz do Mnie należał - odrzekł Jezus.",
      "- W takim razie umyj nie tylko moje nogi, ale ręce i głowę!",
      "- Wykąpany nie musi się myć, bo jest już czysty. Wystarczy, że opłucze nogi. Wy jesteście już czyści - jednak nie wszyscy.",
      "Wiedział bowiem, kto Go zdradzi. Dlatego powiedział: \"Nie wszyscy jesteście czyści\".",
      "Po umyciu im nóg Jezus założył szatę, usiadł z nimi i zapytał: - Czy rozumiecie, co zrobiłem?",
      "Nazywacie Mnie \"Nauczycielem\" i \"Panem\" i macie rację, bo nim jestem.",
      "Skoro więc Ja, wasz Pan i Nauczyciel, umyłem wam nogi, to i wy powinniście to sobie nawzajem robić.",
      "Dałem wam przykład, byście postępowali wobec siebie tak, jak Ja.",
      "Zapewniam was: Sługa nie jest ważniejszy od swego pana, ani posłaniec - od tego, który go posłał.",
      "Jeśli będziecie o tym pamiętać i tak postępować - będziecie błogosławieni.",
      "Nie do wszystkich jednak odnoszą się te słowa. Wiem, kogo sobie wybrałem. Muszą się jednak wypełnić słowa Pisma: \"Ten, który je ze Mną chleb, wymierzył we Mnie swą piętę\".",
      "Mówię o tym już teraz, byście uwierzyli, że JA JESTEM, gdy tak się stanie.",
      "Zapewniam was: Kto przyjmuje mojego posłańca, Mnie samego przyjmuje. A kto Mnie przyjmuje, przyjmuje Tego, który Mnie posłał.",
      "Potem, przejęty do głębi Jezus, powtórzył raz jeszcze: - Zapewniam was: Jeden z was Mnie zdradzi!",
      "Zaniepokojeni uczniowie patrzyli po sobie, zastanawiając się, o kim mowa.",
      "Jeden z nich, najbliższy przyjaciel Jezusa, siedział tuż przy Nim.",
      "Szymon Piotr dał mu znak, abym zapytał, o kim Jezus mówi.",
      "Nachylił się więc i zapytał: - Panie, kto to?",
      "- Ten, któremu podam kawałek umoczonego w sosie chleba - odrzekł Jezus. Umoczył więc kawałek i podał Judaszowi.",
      "On zjadł i wtedy wstąpił w niego szatan. Jezus powiedział do Judasza: - Zrób szybko to, co zamierzasz.",
      "Ale nikt nie zrozumiał, o czym mówi.",
      "Ponieważ Judasz był skarbnikiem, niektórzy myśleli, że Jezus wydał mu polecenie: \"Kup rzeczy potrzebne na święto\" lub \"Wspomóż ubogich\".",
      "Gdy więc Judasz zjadł podany kawałek chleba, natychmiast wyszedł. A była już noc.",
      "Po jego wyjściu Jezus powiedział: - Syn Człowieczy został teraz uwielbiony, a w Nim uwielbiony został Bóg.",
      "Wkrótce Bóg też Go uwielbi.",
      "Najdrożsi! Będę z wami jeszcze tylko chwilę. Będziecie Mnie szukać, ale jak powiedziałem przywódcom religijnym, tak i wam powtarzam: Tam, gdzie idę, nie możecie pójść.",
      "Daję wam nowe przykazanie, byście się wzajemnie miłowali. Jak Ja was umiłowałem, tak wy macie się wzajemnie miłować.",
      "Po tym wszyscy rozpoznają, że naprawdę jesteście moimi uczniami: jeśli będziecie okazywać sobie nawzajem miłość.",
      "- Panie, ale dokąd odchodzisz? - zaniepokoił się Szymon Piotr. - Teraz nie możesz iść tam razem ze Mną - odpowiedział Jezus - ale kiedyś pójdziesz.",
      "- Dlaczego nie teraz, Panie? Oddam za Ciebie życie!",
      "- Oddasz za Mnie życie? - odparł Jezus. - Zapewniam cię: Zanim rano zapieje kogut, trzy razy się Mnie wyprzesz."
    ],
    [
      "Niech nie drżą ze strachu wasze serca. Ufajcie Bogu - i Mi ufajcie.",
      "W domu mojego Ojca jest wiele mieszkań. Gdyby tak nie było, to czy mówiłbym wam, że idę przygotować wam miejsce?",
      "A gdy odejdę i wszystko przygotuję, wrócę i zabiorę was ze sobą, abyście byli tam, gdzie Ja.",
      "Przecież znacie drogę tam, dokąd odchodzę.",
      "- Panie, nie mamy pojęcia, dokąd odchodzisz - odezwał się Tomasz. - Jak więc możemy znać tam drogę?",
      "- Ja jestem drogą, prawdą i życiem - odpowiedział mu Jezus. - Nikt nie przychodzi do Ojca inaczej, jak tylko przeze Mnie.",
      "Jeśli Mnie poznaliście, będziecie znać i mego Ojca. Zresztą już Go znacie, bo Go zobaczyliście.",
      "- Panie, pokaż nam Ojca, a to nam wystarczy - rzekł wtedy Filip.",
      "- Filipie! Tak długo z wami przebywam, a wciąż jeszcze nie wiesz, kim jestem? - odpowiedział Jezus. - Kto Mnie zobaczył, zobaczył również Ojca. Dlaczego więc prosisz: Pokaż nam Ojca?",
      "Czy nie wierzysz, że jestem w Ojcu, a Ojciec we Mnie? Dzieła, o których wam mówię, nie są moją inicjatywą. To Ojciec, który trwa we Mnie, dokonuje ich przeze Mnie.",
      "Uwierzcie po prostu, że jestem w Ojcu, a Ojciec we Mnie. A jeśli nie chcecie wierzyć Mi na słowo, uwierzcie ze względu dzieła Ojca.",
      "Zapewniam was: Kto we Mnie wierzy, będzie czynił cuda takie, jak Ja - a nawet jeszcze większe, bo idę do Ojca.",
      "I ponadto zrobię to, o co poprosicie w moim imieniu, aby Ojciec był uwielbiony dzięki Synowi.",
      "Jeśli będziecie prosić Mnie o coś w moim imieniu, zrobię to.",
      "Jeśli Mnie kochacie, będziecie też posłuszni moim nakazom.",
      "A Ja poproszę Ojca, by dał wam innego Pocieszyciela, takiego, który na zawsze z wami pozostanie.",
      "Jest to Duch prawdy, którego świat nie może przyjąć, bo Go nie dostrzega i nie zna. Wy jednak Go znacie, bo już jest z wami, a będzie także w was.",
      "Nie zostawię was samych - przyjdę do was.",
      "Jeszcze chwila, a świat już Mnie nie ujrzy. Ale wy Mnie widzicie, bo żyję - i wy też będziecie żyć.",
      "W tym dniu przekonacie się, że Ja jestem w Ojcu, wy - we Mnie, a Ja - w was.",
      "Pamiętajcie: Kocha Mnie ten, kto zna moje nakazy i stosuje się do nich. A kto Mnie kocha, tego ukocha mój Ojciec, i Ja go ukocham, i objawię mu siebie.",
      "Zapytał Go wtedy Juda (nie Iskariota): - Panie, dlaczego nie objawisz się światu, a tylko nam?",
      "- Kto Mnie kocha, będzie posłuszny moim słowom - odparł Jezus. - Mój Ojciec też będzie go kochał i przyjdziemy do niego, i w nim zamieszkamy.",
      "Kto zaś Mnie nie kocha, nie będzie posłuszny moim słowom. A pochodzą one nie ode Mnie, ale od Ojca, który Mnie posłał.",
      "Mówię o tym teraz, dopóki z wami jestem.",
      "Gdy Ojciec pośle do was w moim imieniu Pocieszyciela - Ducha Świętego - to On wszystkiego was nauczy i przypomni to, czego was wcześniej uczyłem.",
      "Pokój zostawiam wam - mój pokój wam daję. Nie jest to pokój, jaki oferuje świat - to mój pokój. Niech więc wasze serca nie drżą ani się nie lękają.",
      "Pamiętacie, że wam powiedziałem: Odchodzę, ale przyjdę do was znowu. Gdybyście Mnie szczerze kochali, cieszylibyście się, że wracam do Ojca, który jest większy ode Mnie.",
      "Tak więc uprzedziłem was o tym, co nastąpi, abyście we Mnie uwierzyli, gdy to się stanie.",
      "Musimy jednak kończyć tę rozmowę, bo zbliża się władca tego świata. Ale nade Mną nie ma on władzy.",
      "Chcę, aby cały świat zobaczył, że kocham Ojca i robię wszystko, co Mi polecił. Teraz wstańmy i chodźmy już stąd!"
    ],
    [
      "Ja jestem prawdziwym krzewem winorośli, a mój Ojciec - ogrodnikiem.",
      "Odcina On każdą gałązkę, która nie owocuje, a tę, która już owocuje, oczyszcza, aby jeszcze lepiej owocowała.",
      "Wy już jesteście oczyszczeni dzięki słowom, które do was mówiłem.",
      "Trwajcie we Mnie, a Ja będę trwał w was. Tak jak gałązka nie może owocować sama z siebie, jeśli nie trwa w krzewie, tak i wy - jeśli nie trwacie we Mnie.",
      "Ja jestem krzewem winorośli, a wy - jego gałązkami. Kto trwa we Mnie, a Ja w nim, ten obficie owocuje. Bo beze Mnie nic nie możecie zrobić.",
      "Jeżeli ktoś nie trwa we Mnie, zostanie odrzucony - tak jak gałązka, która usycha. Potem zbiera się takie, wrzuca do ognia i spala.",
      "Jeśli jednak będziecie we Mnie trwać, a moje słowa - w was, proście o cokolwiek chcecie, a tak się stanie.",
      "Mój Ojciec dozna chwały przez to, że obficie zaowocujecie i staniecie się moimi uczniami.",
      "Ukochałem was tak, jak Mnie ukochał Ojciec. Trwajcie więc w mojej miłości.",
      "A będziecie w niej trwać, gdy okażecie posłuszeństwo moim nakazom - tak jak Ja jestem posłuszny nakazom mego Ojca i trwam w Jego miłości.",
      "Mówię o tym po to, aby moja radość w was była i napełniała was po brzegi.",
      "Daję wam moje przykazanie, byście kochali się nawzajem, tak jak Ja was ukochałem.",
      "Nikt nie kocha bardziej niż ten, kto oddaje swoje życie za przyjaciół.",
      "Wy jesteście moimi przyjaciółmi - jeśli robicie to, co wam nakazuję.",
      "Już nie nazywam was sługami, bo sługa nie wie, co zamierza jego pan. Nazwałem was przyjaciółmi, bo oznajmiłem wam wszystko, co usłyszałem od Ojca.",
      "To nie wy Mnie wybraliście, ale Ja was. Przeznaczyłem was do tego, byście szli i przynosili owoc - trwały owoc - i by Ojciec dał wam to, o co Go poprosicie w moim imieniu.",
      "Nakazuję wam, byście się wzajemnie kochali.",
      "Jeśli świat was nienawidzi, to pamiętajcie, że Mnie najpierw znienawidził.",
      "Gdybyście należeli do świata, kochałby was. Ponieważ jednak nie należycie do niego, bo Ja was wybrałem dla siebie, nienawidzi was.",
      "Przypomnijcie sobie, co wam niedawno powiedziałem: Sługa nie jest ważniejszy od swego pana. Skoro Mnie prześladowali, i was będą prześladować. A jeśli usłuchali moich słów, i waszych usłuchają.",
      "Ze względu na Mnie będą was prześladować, bo nie znają Tego, który Mnie posłał.",
      "Gdybym nie przyszedł i nie mówił do nich, nie mieliby grzechu. Lecz teraz już nie mogą się usprawiedliwić.",
      "Kto Mnie nienawidzi, nienawidzi i mego Ojca.",
      "Nie mieliby grzechu, gdybym nie uczynił na ich oczach cudów, których nikt nigdy nie dokonał. Oni jednak widzieli je, a mimo to znienawidzili i Mnie, i Ojca.",
      "Tak właśnie sprawdziły się słowa zapisane w ich Prawie: \"Znienawidzili Mnie bez powodu\".",
      "Lecz gdy poślę wam od Ojca Pocieszyciela - Ducha prawdy, On o Mnie zaświadczy.",
      "Wy również o Mnie świadczcie, bo jesteście ze Mną o samego początku."
    ],
    [
      "Powiedziałem wam o tym, byście się nie załamali.",
      "Wykluczą was z synagogi, a nadchodzi czas, kiedy wasi zabójcy będą przekonani, że ich działanie podoba się Bogu.",
      "Będą tak postępować, bo nigdy nie poznali ani Ojca, ani Mnie.",
      "Mówię o tym teraz, zanim ten czas nastanie, byście pamiętali, że was ostrzegałem. Nie mówiłem o tym wcześniej, bo byłem z wami.",
      "Teraz jednak odchodzę do Tego, który Mnie posłał. Już nie pytacie: Dokąd odchodzisz?",
      "Powiedziałem wam o tym i smutek wypełnił wasze serca.",
      "Zapewniam was jednak, że korzystne jest dla was moje odejście. Bo jeśli nie odejdę, Pocieszyciel nie przyjdzie. Ale gdy odejdę, przyślę Go do was.",
      "Gdy przyjdzie, przekona świat o grzechu, o sprawiedliwości i o sądzie.",
      "O grzechu - bo we Mnie nie wierzą.",
      "O sprawiedliwości - bo odchodzę do Ojca i już Mnie nie ujrzycie.",
      "O sądzie - bo książę tego świata już został skazany.",
      "Tak wiele chciałbym wam jeszcze powiedzieć, lecz teraz nie jesteście w stanie tego zrozumieć.",
      "Gdy jednak przyjdzie Duch prawdy, wprowadzi was w całą prawdę. Nie będzie mówił sam od siebie, lecz przekaże wam to, co usłyszał. Powie wam także, co przyniesie przyszłość.",
      "On Mnie otoczy chwałą, bo przekaże wam to, co należy do Mnie.",
      "Wszystko, co ma Ojciec, jest moje. Dlatego powiedziałem, że Duch weźmie ode Mnie i wam to przekaże.",
      "Jeszcze trochę i odejdę. Ale wkrótce zobaczycie Mnie znowu!",
      "- O co Mu chodzi? - pytali między sobą uczniowie. - \"Jeszcze trochę i odejdę. Ale wkrótce zobaczycie Mnie znowu\" albo \"Bo odchodzę do Ojca\"?",
      "Co ma na myśli, mówiąc: \"Jeszcze trochę\"? Nie rozumiemy tego.",
      "Jezus wiedział, że chcieli Go o to zapytać. Powiedział więc: - Zastanawiacie się, co miałem na myśli, mówiąc: \"Jeszcze trochę i odejdę. Ale wkrótce zobaczycie Mnie znowu\"?",
      "Zapewniam was: Wkrótce będziecie płakać i smucić się, a świat będzie się cieszyć. Ale wasz smutek zostanie przemieniony w radość.",
      "Gdy kobieta rodzi, doznaje smutku, bo nadszedł czas rozwiązania. Ale gdy już urodzi, z radości zapomina o bólu, bo jej dziecko przyszło na świat.",
      "Teraz przytłacza was smutek, ale gdy zobaczę was znowu, wasze serca napełnią się radością - radością, której już nikt nie zdoła wam odebrać.",
      "Wtedy nie będziecie Mnie już o nic pytać. Zapewniam was: Jeśli wtedy poprosicie o coś Ojca w moim imieniu, da wam to.",
      "Jak dotąd nie prosiliście Go o nic w moim imieniu. Proście, a otrzymacie, by wasza radość nie miała granic.",
      "O wielu rzeczach mówiłem wam za pomocą porównań. Nadchodzi jednak czas, gdy o sprawach dotyczących Ojca będę wam mówił wprost - bez porównań.",
      "Wtedy będziecie prosić w moim imieniu, a Ja nie będę musiał o to prosić Ojca.",
      "On sam was kocha, ponieważ wy Mnie ukochaliście i uwierzyliście, że przyszedłem od Niego.",
      "Tak, przyszedłem na świat od Ojca i opuszczam świat, aby do Niego powrócić.",
      "- Teraz wszystko mówisz nam wprost, bez porównań - odrzekli uczniowie.",
      "- Nareszcie rozumiemy, że wiesz wszystko i nie potrzebujesz, by ktokolwiek zadawał ci pytania. Teraz wierzymy, że przyszedłeś od Boga.",
      "- Mówicie, że wierzycie? - rzekł Jezus.",
      "- Oto nadchodzi czas, a właściwie już nadszedł, gdy pouciekacie do swoich domów i zostawicie Mnie samego. Nie będę jednak sam, ponieważ jest ze Mną Ojciec.",
      "Powiedziałem wam o tym wszystkim, byście we Mnie doświadczali pokoju. Na świecie czeka was ucisk. Ale bądźcie mężni - Ja zwyciężyłem ten świat."
    ],
    [
      "Gdy Jezus skończył rozmawiać, spojrzał w niebo i rzekł: - Ojcze, nadszedł już czas. Uwielbij swego Syna, aby i On uwielbił Ciebie.",
      "Udzieliłeś Mi władzy nad każdym człowiekiem po to, bym dał życie wieczne wszystkim, których Mi powierzyłeś.",
      "A życie wieczne to poznać Ciebie, jedynego, prawdziwego Boga, i Jezusa Chrystusa, którego posłałeś.",
      "Uwielbiłem Cię na ziemi, bo wykonałem zadanie, które Mi zleciłeś.",
      "Teraz więc, Ojcze, otocz Mnie tą chwałą, którą miałem u Ciebie, zanim powstał świat.",
      "Objawiłem Ciebie ludziom, których Mi dałeś ze świata. Należeli do Ciebie i powierzyłeś ich Mi, a oni zachowali Twoje słowo.",
      "Już wiedzą, że wszystko, co mam, pochodzi od Ciebie.",
      "Przekazałem im Twoje polecenia, a oni je przyjęli i rozpoznali, że to Ty Mnie posłałeś.",
      "Właśnie za nich się modlę. Nie za świat, lecz za tych, których Mi powierzyłeś, bo należą do Ciebie.",
      "Bo wszystko, co należy do Mnie, jest Twoje, a Twoje - jest moje. A oni przynoszą Mi chwałę.",
      "Ja opuszczam ten świat i idę do Ciebie, ale oni zostają. Dlatego, Ojcze święty, ochraniaj ich mocą swego imienia, które Mi dałeś, aby żyli w takiej jedności, jak My.",
      "Dopóki z nimi byłem, sam ochraniałem ich mocą Twego imienia, które Mi dałeś. Strzegłem ich i nie zginął nikt, z wyjątkiem syna zatracenia - jak przepowiedziało Pismo.",
      "Oto idę do Ciebie i mówię im o tym, by napełniała ich moja radość.",
      "Przekazałem im Twoje słowo, zaś świat ich znienawidzi, ponieważ - tak jak Ja - nie należą do niego.",
      "Nie proszę, byś ich stąd zabrał, lecz byś chronił ich przed złem.",
      "Tak jak i Ja, nie należą oni do świata.",
      "Uświęć ich w prawdzie, którą jest Twoje słowo.",
      "I tak jak Ty posłałeś Mnie na świat, tak Ja posyłam ich.",
      "Za nich też poświęcam siebie, aby byli uświęceni w prawdzie.",
      "Modlę się nie tylko za nich, ale także za tych, którzy przez ich świadectwo uwierzą we Mnie.",
      "Ojcze, niech wszyscy oni żyją w jedności, jak Ty we Mnie, a Ja w Tobie. Niech będą w jedności z nami, aby świat uwierzył, że to Ty Mnie posłałeś!",
      "Obdarzyłem ich też chwałą, którą Mi dałeś, by żyli w jedności tak jak My:",
      "Ja w nich, a Ty we Mnie - aby żyli w doskonałej jedności, tak by świat zrozumiał, że Mnie posłałeś i ukochałeś ich tak jak Mnie.",
      "Ojcze, chcę, aby ci, których Mi powierzyłeś, byli ze Mną tam, gdzie Ja będę, i mogli widzieć chwałę, którą Mi dałeś. Ukochałeś Mnie bowiem, zanim świat powstał.",
      "Ojcze sprawiedliwy, świat Cię nie poznał, ale Ja Cię znam. I oni również wiedzą, że Mnie posłałeś.",
      "Objawiłem im Twoje imię i nadal będę objawiać, by doświadczyli tej wspaniałej miłości, jaką Mnie obdarzasz, i bym mógł w nich trwać."
    ],
    [
      "Po modlitwie Jezus udał się z uczniami do ogrodu, znajdującego się za potokiem Cedron.",
      "Judasz (zdrajca) znał to miejsca, bo Jezus często odwiedzał je z uczniami.",
      "Przyszedł więc tam wraz z rzymskim oddziałem oraz strażą, otrzymaną od kapłanów i faryzeuszy. Uzbrojeni nieśli pochodnie i latarnie.",
      "Jezus wiedział, co Go czeka. Wyszedł im na spotkanie",
      "i zapytał: - Kogo szukacie? - Jezusa z Nazaretu - powiedzieli. - Ja jestem - odrzekł Jezus. W tłumie stał również zdrajca Judasz.",
      "Gdy więc Jezus powiedział: \"Ja jestem\", wszyscy cofnęli się i padli na ziemię.",
      "- Kogo szukacie? - powtórzył Jezus. - Jezusa z Nazaretu - odpowiedzieli.",
      "- Mówię wam, że to Ja - kontynuował Jezus. - Skoro szukacie Mnie, pozwólcie reszcie odejść.",
      "Powiedział to, by wypełniła się zapowiedź proroka:: \"Nie utraciłem ani jednego z tych, których Mi dałeś\".",
      "W tym momencie Szymon Piotr dobył miecza i jednym uderzeniem odciął ucho słudze najwyższego kapłana, Malchusowi.",
      "- Schowaj miecz - rzekł do niego Jezus. - Czyż nie mam wypić kielicha, który dał Mi Ojciec?",
      "Dowódca oddziału ze swymi żołnierzami i strażnikami złapali Jezusa i związali.",
      "Zaprowadzili Go najpierw do Annasza. Był on teściem Kajfasza, sprawującego tego roku urząd arcykapłana.",
      "To właśnie Kajfasz doradził dostojnikom hebrajskim, że lepiej jest, by jeden człowiek umarł za cały naród.",
      "Za Jezusem podążał Szymon Piotr i jeszcze jeden uczeń, którego arcykapłan znał. Dzięki temu wszedł on razem z Jezusem na dziedziniec arcykapłana.",
      "Piotr tymczasem pozostał za bramą. Drugi uczeń podszedł więc i porozmawiał z odźwierną, po czym wprowadził Piotra.",
      "- Ty chyba jesteś jednym z uczniów tego człowieka? - zapytała Piotra służąca. - Ależ skąd! - zaprzeczył.",
      "Było zimno, więc strażnicy oraz słudzy rozpalili ognisko i grzali się przy nim. Wśród nich stał również Piotr.",
      "W pałacu zaś arcykapłan wypytywał Jezusa o Jego naukę i zwolenników.",
      "- Otwarcie wszystkich nauczałem - odpowiedział Jezus. - Robiłem to w synagodze i w świątyni, gdzie przychodzą wszyscy Izraelici. Niczego nie mówiłem po kryjomu.",
      "Dlaczego Mnie o to pytasz? Zapytaj tych, którzy Mnie słuchali. Oni wiedzą, co mówiłem.",
      "- Jak się odzywasz do arcykapłana?! - zawołał stojący w pobliżu sługa i uderzył Jezusa w twarz.",
      "- Jeśli powiedziałem coś złego, udowodnij to - odrzekł Jezus. - A jeśli nie, to dlaczego Mnie uderzyłeś?",
      "Wtedy Annasz odesłał związanego Jezusa do arcykapłana Kajfasza.",
      "Tymczasem Piotr nadal grzał się przy ognisku. - Nie jesteś przypadkiem jednym z Jego uczniów? - zapytano go. - Oczywiście, że nie - wyparł się Piotr.",
      "Ale jeden ze służących arcykapłana, krewny tego, któremu Piotr odciął ucho, stwierdził: - Ja ciebie chyba widziałem razem z Nim w ogrodzie?!",
      "Piotr znowu zaprzeczył. I wtedy właśnie zapiał kogut.",
      "Zaczynało świtać. Od Kajfasza zaprowadzono Jezusa do pałacu gubernatora. Oskarżyciele jednak nie weszli do środka, by nie narazić się na rytualną nieczystość. Chcieli bowiem uczestniczyć w wieczerzy paschalnej.",
      "Wyszedł więc do nich Piłat i zapytał: - Jakie zarzuty stawiacie temu człowiekowi?",
      "- Gdyby nie był przestępcą, nie przyprowadzalibyśmy go do ciebie - odpowiedzieli.",
      "- Zabierzcie Go sobie i sądźcie według własnego prawa - odrzekł Piłat. - Przecież wiesz, że nie wolno nam bez twojej zgody nikogo skazać na śmierć - tłumaczyli.",
      "Tak oto spełniła się zapowiedź Jezusa dotycząca sposobu, w jaki zostanie zabity.",
      "Piłat powrócił więc do pałacu i polecił, aby przyprowadzono Jezusa. - Jesteś królem Żydów? - zapytał.",
      "- Sam tak uważasz czy tylko powtarzasz, co ci powiedziano? - odpowiedział pytaniem Jezus.",
      "- Czy ja jestem Żydem? - odparł Piłat. - To Twój naród i jego przywódcy przyprowadzili Cię do mnie. Co zrobiłeś?",
      "- Moje królestwo nie pochodzi z tego świata - rzekł Jezus. - Gdyby tak było, moi słudzy walczyliby, żebym nie wpadł w ręce przywódców religijnych. Lecz moje królestwo nie jest z tego świata.",
      "- Więc jednak jesteś królem? - Sam to potwierdzasz. Po to się narodziłem, po to przyszedłem na świat, by zaświadczyć o prawdzie. A każdy, kto kocha prawdę, słucha Mnie.",
      "- Cóż to jest prawda? - zapytał Piłat. Po czym wyszedł do zgromadzonych Żydów i powiedział: - Według mnie jest niewinny.",
      "Jest taki zwyczaj, że na święto Paschy uwalniam wam jednego z waszych więźniów. Jeśli więc chcecie, uwolnię króla Żydów.",
      "- Nie! Nie tego! Wypuść nam Barabasza! - zaczęli krzyczeć. A Barabasz był buntownikiem."
    ],
    [
      "Piłat kazał więc wyprowadzić Jezusa i wychłostać.",
      "Żołnierze rzymscy włożyli Mu na głowę spleciony z cierni wieniec i narzucili purpurowy płaszcz.",
      "Podchodzili do Niego, bili po twarzy i szydzili: - Witaj, królu żydowski!",
      "Potem Piłat raz jeszcze wyszedł do tłumu. - Wyprowadzam Go tu, żebyście zobaczyli, że o nic nie mogę go oskarżyć.",
      "Wówczas ukazał się Jezus w purpurze i koronie cierniowej na głowie. - Oto człowiek! - rzekł Piłat.",
      "- Ukrzyżuj! Ukrzyżuj Go! - zaczęli krzyczeć dostojnicy i ich żołnierze na widok Jezusa. - Sami Go ukrzyżujcie! Ja nie mogę Mu nic zarzucić! - odpowiedział Piłat.",
      "- My też mamy Prawo. I według Prawa powinien zginąć, bo nazywał siebie Synem Boga! - wołali.",
      "Te słowa jeszcze bardziej przestraszyły Piłata.",
      "Ponownie wszedł do pałacu i zapytał Jezusa: - Skąd pochodzisz? Ale Jezus nic mu nie odpowiedział.",
      "- Nie chcesz ze mną rozmawiać? - dziwił się. - Czy nie wiesz, że mam prawo Cię uwolnić albo ukrzyżować?",
      "- Nie miałbyś nade Mną władzy, gdyby nie dano ci jej z góry - odrzekł Jezus. - Dlatego większy grzech popełnił ten, który oddał Mnie w twoje ręce.",
      "Od tego momentu Piłat starał się uwolnić Jezusa, ale dostojnicy hebrajscy ostro się temu sprzeciwiali: - Jeśli go uwolnisz, nie będziesz przyjacielem Cezara. Kto obwołuje się królem, występuje przeciwko Cezarowi.",
      "Usłyszawszy to, Piłat znowu wyprowadził Jezusa, sam zaś usiadł na ławie sędziowskiej, na miejscu zwanym Kamienny Bruk (po hebrajsku Gabbata).",
      "Było około południa, w przeddzień Paschy. Rzekł do zebranych: - Oto wasz król!",
      "- Precz z Nim! Przecz! Ukrzyżuj Go! - krzyczeli. - Mam ukrzyżować waszego króla?! - pytał Piłat. - Nie mamy króla oprócz Cezara! - zawołali arcykapłani.",
      "Wówczas Piłat wydał im Jezusa, by Go ukrzyżowali. I zabrali Go.",
      "Jezus niósł swój krzyż aż na wzgórze zwane Miejscem Czaszki (po hebrajsku Golgota).",
      "Tam ukrzyżowano Go razem z dwoma innymi przestępcami: Jezusa po środku, ich po obu Jego stronach.",
      "A Piłat kazał przygotować i umieścić na krzyżu napis: \"Jezus Nazarejczyk, król żydowski\".",
      "Wielu ludzi czytało ten napis (sporządzany po hebrajsku, łacinie i grecku), bowiem miejsce, gdzie ukrzyżowano Jezusa, znajdowało się w pobliżu miasta.",
      "Kapłani domagali się od Piłata: - Nie pisz: \"Król żydowski\", ale: \"Twierdził: Jestem królem żydowskim\".",
      "- Napisałem i koniec! - odrzekł im.",
      "Po ukrzyżowaniu Jezusa żołnierze zabrali Jego szaty i podzielili na cztery części - dla każdego po jednej. Wzięli też tunikę, która w całości była utkana - bez szwów.",
      "- Nie rozdzierajmy jej - mówili między sobą - ale zagrajmy o nią w kości. Zobaczymy, kto wygra. W ten sposób spełniło się proroctwo: \"Rozdzielili między siebie moje szaty i ciągnęli losy o moją tunikę\". Tak właśnie uczynili żołnierze.",
      "A obok krzyża Jezusa stały: Jego matka, Jego ciotka - Maria (żona Kleofasa) i Maria Magdalena.",
      "Gdy Jezus zobaczył matkę stojącą obok Jego ukochanego ucznia, rzekł do niej: - Niewiasto, oto twój syn!",
      "A do ucznia: - Oto twoja matka! I od tego momentu uczeń wziął ją do swego domu.",
      "Wiedząc, że wszystko się już dokonało, Jezus rzekł, aby do końca wypełniło się Pismo: - Jestem spragniony.",
      "Stał tam dzban z kwaśnym winem. Nasączono nim gąbkę i na kiju podano Mu do ust.",
      "Gdy Jezus skosztował, rzekł: - Wykonało się. Skłonił głowę i umarł.",
      "Ponieważ był to dzień poprzedzający szabat i wielkie święto, przywódcy religijni nie chcieli zostawić martwych ciał na krzyżach do następnego dnia. Poprosili więc Piłata, by połamano skazańcom nogi (przyspieszając ich śmierć) i usunięto ciała.",
      "Przyszli więc żołnierze i połamali nogi najpierw jednemu, potem drugiemu skazańcowi, ukrzyżowanemu z Jezusem.",
      "Gdy podeszli do Jezusa, zobaczyli, że już umarł. Nie łamali więc Mu nóg.",
      "Jeden z żołnierzy przebił jednak włócznią Jego bok, z którego wypłynęła krew i woda.",
      "Ten, który to widział, wszystko potwierdził. Jego świadectwo jest prawdziwe. On wie, że mówi prawdę, abyście i wy uwierzyli.",
      "Stało się tak, aby spełniły się słowa Pisma: \"Kości Jego nie zostaną połamane\".",
      "A także: \"Będę patrzeć na Tego, którego przebili\".",
      "Już po wszystkim niejaki Józef z Arymatei (kryjący się ze strachu przed dostojnikami uczeń Jezusa) poprosił Piłata o zgodę na zabranie ciała.",
      "Przybył tam również Nikodem (ten, który odwiedził Jezusa nocą), przynosząc ze trzydzieści kilogramów mieszaniny mirry i aloesu.",
      "Zabrali ciało i zgodnie z hebrajskim zwyczajem pogrzebowym powiązali je paskami płócien, obsypując wonnościami.",
      "Niedaleko miejsca ukrzyżowania, w ogrodzie, znajdował się nowy, nie używany jeszcze grobowiec.",
      "Złożyli w nim Jezusa, bo spieszyli się, by zdążyć przed nastaniem szabatu."
    ],
    [
      "W niedzielę, wczesnym rankiem, gdy było jeszcze ciemno, przyszła do grobu Maria Magdalena. Zobaczyła, że głaz zamykający wejście jest odsunięty.",
      "Pobiegła więc do Szymona Piotra i do ukochanego ucznia Jezusa ze słowami: - Ktoś zabrał z grobu Pana i nie wiem, gdzie Go położono.",
      "Piotr wraz z tym uczniem szybko wybrali się do grobowca.",
      "Biegli razem, ale tamten wyprzedził Piotra i pierwszy dobiegł na miejsce.",
      "Zajrzał i zobaczył leżące płótna, ale nie wszedł do środka.",
      "Po chwili nadbiegł Szymon Piotr. Wszedł do grobowca i zaczął oglądać płótna",
      "oraz chustę okrywającą głowę Jezusa, która leżała zwinięta, nie z płótnami, ale osobno.",
      "Potem również uczeń, który pierwszy dobiegł do grobowca, wszedł do środka. Zobaczył i uwierzył.",
      "Do tej bowiem pory nie rozumieli słów Pisma, mówiących, że Jezus ma zmartwychwstać.",
      "Potem wrócili do domu.",
      "Maria Magdalena natomiast stała przed wejściem i płakała. Zajrzała jednak do środka",
      "i ujrzała dwóch aniołów w bieli. Jeden siedział w miejscu, gdzie leżała głowa Jezusa, a drugi - gdzie Jego stopy.",
      "- Czemu płaczesz? - zapytali ją aniołowie. - Bo ktoś zabrał mego Pana i nie wiem, gdzie Go położył - odpowiedziała.",
      "Następnie odwróciła się i zobaczyła stojącego Jezusa, ale Go nie poznała.",
      "- Dlaczego płaczesz? Kogo szukasz? - zapytał Jezus. - Panie, jeśli to ty Go wyniosłeś, powiedz, gdzie Go położyłeś, a ja Go stamtąd wezmę - powiedziała Maria, myśląc, że to ogrodnik.",
      "- Mario! - rzekł Jezus. - Rabbi! - odruchowo powiedziała Maria (po hebrajsku: Mistrzu).",
      "- Nie zatrzymuj Mnie - rzekł Jezus. - Jeszcze nie wstąpiłem do Ojca. Idź natomiast do moich braci i powiedz im: Idę do mego Ojca i do waszego Ojca, do mego Boga i waszego Boga.",
      "Wtedy Maria Magdalena udała się do uczniów i oznajmiła: - Widziałam Pana! - i powtórzyła im, co jej powiedział.",
      "Tego wieczoru (w niedzielę) uczniowie zgromadzili się razem. Choć drzwi były zamknięte (z obawy przed przywódcami religijnymi), Jezus wszedł i stanął pośrodku. - Pokój wam - przywitał ich",
      "i pokazał ręce i bok. Na widok żyjącego Pana ogarnęła ich radość.",
      "On powtórzył: - Pokój wam! Jak Ojciec posłał Mnie, tak i Ja posyłam was.",
      "Po czym tchnął na nich i rzekł: - Weźcie Ducha Świętego.",
      "Komu grzechy przebaczycie, już są mu przebaczone. A komu nie przebaczycie - są nie przebaczone.",
      "Nie było wtedy wśród nich jednego ucznia, Tomasza \"Bliźniaka\".",
      "Powiedzieli mu więc pozostali: - Słuchaj! Widzieliśmy Pana! - Co?! - zawołał Tomasz. - Jeżeli nie zobaczę na Jego rękach śladów po gwoździach i nie włożę w nie palca, nie uwierzę! Jeśli nie włożę ręki w Jego rozpruty bok - nie uwierzę!",
      "Minęło osiem dni. Uczniowie znowu zgromadzili się razem - i Tomasz z nimi. Mimo zamkniętych drzwi Jezus wszedł, stanął pośrodku i powiedział: - Pokój wam.",
      "Potem rzekł do Tomasza: - Włóż palec w moje ręce i rękę - w mój bok. Nie bądź już niedowiarkiem - uwierz!",
      "- Jesteś moim Panem i Bogiem - zawołał Tomasz.",
      "- Uwierzyłeś, bo Mnie zobaczyłeś? - odparł Jezus. - Błogosławieni ci, którzy uwierzyli, choć Mnie nie widzieli!",
      "Jezus uczynił na oczach uczniów jeszcze wiele innych cudów, które nie zostały opisane w tej księdze.",
      "To wszystko jednak zostało napisane po to, byście uwierzyli, że Jezus jest Mesjaszem, Synem Boga, i żebyście przez wiarę w Niego mieli życie wieczne."
    ],
    [
      "Po jakimś czasie Jezus po raz kolejny ukazał się uczniom. Było to nad Morzem Tyberiadzkim.",
      "Przebywali wtedy razem Szymon Piotr, Tomasz \"Bliźniak\", Natanael z Kany Galilejskiej, synowie Zebedeusza (Jakub i Jan) i jeszcze dwóch innych uczniów.",
      "- Idę łowić ryby - rzekł do nich Piotr. - Idziemy z tobą - odpowiedzieli. Weszli do łodzi i wypłynęli, ale przez całą noc nic nie złapali.",
      "O świcie na brzegu pojawił się Jezus. Uczniowie jednak Go nie rozpoznali.",
      "Zawołał do nich: - Macie coś do jedzenia? - Nie, nic - odpowiedzieli.",
      "- Zarzućcie sieci z prawej strony łodzi, to coś złapiecie! Zrobili to i wkrótce mieli tyle ryb, że nie mogli wyciągnąć sieci.",
      "- To Pan! - powiedział do Piotra ukochany uczeń Jezusa. Na te słowa Szymon Piotr natychmiast naciągnął koszulę, bo był rozebrany, i rzucił się wpław do brzegu.",
      "Pozostali płynęli łodzią, ciągnąc za sobą sieci pełne ryb. Nie było bowiem daleko od brzegu, jakieś sto metrów.",
      "Gdy wyszli na brzeg, ujrzeli rozpalone ognisko, na którym piekła się ryba, oraz chleb.",
      "- Przynieście kilka ryb, które teraz złowiliście - poprosił Jezus.",
      "Szymon Piotr poszedł więc i wyciągnął sieć na piasek. Były w niej sto pięćdziesiąt trzy ogromne ryby, a mimo to sieć nie pękła.",
      "- Podejdźcie, zjedzcie sobie - zachęcił Jezus. Żaden z nich nie śmiał Go pytać, czy to rzeczywiście On. Byli pewni, że to jest Pan.",
      "Jezus tymczasem podchodził do każdego, częstując chlebem i rybą.",
      "Tak oto już po raz trzeci od swego zmartwychwstania Jezus ukazał się uczniom.",
      "Po śniadaniu zwrócił się do Szymona Piotra: - Szymonie, synu Jana, czy miłujesz Mnie bardziej niż inni? - Tak, Panie - odparł Piotr. - Wiesz, że Cię kocham. - Paś więc moje baranki - rzekł Jezus.",
      "Zapytał go jednak drugi raz: - Szymonie, synu Jana, czy miłujesz Mnie? - Tak, Panie. Wiesz, że Cię kocham. - Opiekuj się więc moimi owcami.",
      "I zapytał go po raz trzeci: - Szymonie, synu Jana, czy kochasz Mnie? Posmutniał Piotr, słysząc, że trzeci raz go spytał: \"Czy kochasz Mnie?\", ale odpowiedział: - Panie! Ty wiesz wszystko. Wiesz, że Cię kocham. - Paś więc moje owce - powiedział Jezus.",
      "- Zapewniam cię: Gdy byłeś młodszy, sam o sobie decydowałeś i chodziłeś, gdzie chciałeś. Ale na starość kto inny zadecyduje o tobie i poprowadzi cię tam, gdzie byś nie chciał.",
      "Mówiąc to, Jezus dał mu do zrozumienia, jaką śmiercią uwielbi Boga. I dodał: - Pójdź za Mną.",
      "Piotr odwrócił się i zobaczył ukochanego ucznia Jezusa, tego, który podczas wieczerzy był blisko Niego i powiedział: \"Panie, kto Cię zdradzi?\"",
      "I zapytał: - A co będzie z nim, Panie?",
      "- Może zechcę, by pozostał do mojego powtórnego przyjścia? Po co ci to wiedzieć? Ty masz iść za Mną.",
      "Stąd właśnie wzięła się wśród braci pogłoska, że uczeń ten nie umrze. Ale Jezus nie powiedział, że nie umrze, tylko: \"Może zechcę, by pozostał do mojego powtórnego przyjścia? Po co ci to wiedzieć?\"",
      "Właśnie ten uczeń o tym świadczy i on to opisał. A wiemy, że mówi prawdę.",
      "Jezus dokonał jeszcze wielu innych rzeczy. A gdyby chciano je wszystkie opisać, ksiąg tych nie mógłby pomieścić cały świat."
    ]
  ],
  "Dz": [
    [
      "Drogi Teofilu! W pierwszym liście opisałem ci to wszystko, co Jezus zaczął robić i nauczać",
      "aż do owego dnia, w którym mocą Ducha Świętego przekazał wybranym przez siebie apostołom ostatnie polecenia i został wzięty do nieba.",
      "Im też dał wiele dowodów, że żyje pomimo doznanych cierpień i śmierci. Przez czterdzieści dni ukazywał się im i rozmawiał o królestwie Bożym.",
      "Podczas jednego ze wspólnych posiłków polecił im, by jeszcze nie opuszczali Jerozolimy, ale poczekali na spełnienie się obietnicy danej przez Ojca.",
      "- Już o niej słyszeliście. Mówiłem wam, że Jan zanurzał w wodzie, lecz wy za kilka dni zostaniecie zanurzeni w Duchu Świętym.",
      "Innym razem, gdy spotkali się z Jezusem, zapytali Go: - Panie, czy teraz wyzwolisz Izrael i przywrócić nasze królestwo?",
      "- Nie waszą sprawą jest znać czas i daty, które swą władzą ustalił Ojciec - odpowiedział.",
      "- Wy otrzymacie moc Ducha Świętego, gdy zstąpi na was, i będziecie moimi świadkami w Jerozolimie i całej Judei, w Samarii i aż po krańce ziemi.",
      "Po tych słowach wzniósł się na oczach uczniów i zniknął w obłoku.",
      "I gdy tak wpatrywali się za Nim w niebo, nagle stanęli przy nich dwaj ubrani na biało mężczyźni,",
      "którzy zapytali: - Galilejczycy! Po co tak stoicie i wpatrujecie się w niebo? Ten sam Jezus, zabrany od was do nieba, pewnego dnia powróci w taki sam sposób, w jaki widzieliście Go odchodzącego.",
      "To wszystko miało miejsce na Górze Oliwnej, oddalonej do Jerozolimy o kilometr. Apostołowie wrócili do miasta",
      "i zebrali się w swoim pokoju na piętrze. Byli to: Piotr, Jan, Jakub, Andrzej, Filip, Tomasz, Bartłomiej, Mateusz, Jakub - syn Alfeusza, Szymon zelota i Juda - syn Jakuba.",
      "Wszyscy oni, razem z innymi kobietami oraz Marią, matką Jezusa, i Jego braćmi nieustannie i jednomyślnie trwali na modlitwie.",
      "W tym właśnie czasie, gdy zebrało się około stu dwudziestu wierzących, Piotr powstał i rzekł:",
      "- Bracia! Musiało się wypełnić proroctwo Pisma, które Duch Święty ustami króla Dawida wypowiedział o Judaszu. To on doprowadził do aresztowania Jezusa,",
      "bo był jednym z nas, apostołów, i miał udział w tej służbie.",
      "I on za krwawe pieniądze kupił pole, na którym runął głową w dół i pękł, a jego wnętrzności wypłynęły na zewnątrz.",
      "Wieść o tym dotarła do wszystkich mieszkańców Jerozolimy i nazwano to miejsce po hebrajsku Hakeldamach, czyli \"Pole Krwi\".",
      "Księga Psalmów mówi bowiem: \"Niech opustoszeje jego dom i niech nikt w nim nie mieszka\" oraz \"Jego służbę niech przejmie ktoś inny\".",
      "Musi więc ktoś inny dołączyć do nas jako świadek zmartwychwstania Jezusa - ktoś, kto tak jak my był z Panem od samego początku,",
      "od chwili Jego zanurzenia przez Jana Chrzciciela aż do dnia, w którym został wzięty do nieba.",
      "Wybrali dwóch kandydatów: Józefa (zwanego Barsabą, pseudonim Justus) i Macieja,",
      "po czym zaczęli się modlić: - Panie, Ty znasz każde serce. Wskaż nam, którego z nich wybrałeś",
      "do tej apostolskiej służby, którą Judasz porzucił i poszedł własną drogą.",
      "Następnie podali im losy. Ten zaznaczony wyciągnął Maciej. Za aprobatą wszystkich dołączył więc do grona jedenastu apostołów."
    ],
    [
      "Kilka dni później nadeszło święto Pięćdziesiątnicy. Wszyscy wierzący znowu byli razem w tym samym miejscu.",
      "I nagle dał się słyszeć z nieba szum jakby potężnego huraganu, który wypełnił cały ten dom.",
      "Ukazały się im także jakby języki ognia, które się rozdzieliły i osiadły na każdym.",
      "Wszyscy zostali napełnieni Duchem Świętym i zaczęli mówić obcymi im językami, zgodnie z wolą Ducha.",
      "W tym czasie przebywali w Jerozolimie pobożni Hebrajczycy, pochodzący z wielu różnych krajów świata.",
      "Gdy usłyszeli hałas, zbiegli się tłumnie i stanęli oszołomieni. Każdy z nich słyszał bowiem, jak uczniowie mówią ich własnym językiem.",
      "- Jak to możliwe? - dziwili się, ciągle oszołomieni. - Przecież wszyscy ci ludzie pochodzą z Galilei?",
      "Dlaczego więc słyszymy swój własny język, język kraju, w którym się urodziliśmy?",
      "Partowie, Medowie i Elamici, mieszkańcy Mezopotamii, Judei, Kapadocji, Pontu, Azji,",
      "Frygii, Pamfilii, Egiptu, mieszkańcy Libii z okolic Cyreny, przybysze z Rzymu (zarówno Hebrajczycy, jak i poganie nawróceni na judaizm),",
      "Kreteńczycy i Arabowie - wszyscy słyszymy, jak mówią w naszych ojczystych językach o wielkich dziełach Boga!",
      "Oszołomieni i niepewni pytali siebie nawzajem: - Co to może znaczyć?",
      "- Spili się niedojrzałym winem - drwili jednak niektórzy.",
      "Wtedy wystąpił Piotr z pozostałymi jedenastoma, podniósł ręce, by uciszyć tłum, i zawołał: - Posłuchajcie mnie uważnie wszyscy przybysze i mieszkańcy Jerozolimy!",
      "Ci ludzie nie są pijani, jak niektórzy podejrzewają. Jest dopiero dziewiąta rano!",
      "To, co widzicie, zostało przed wiekami zapowiedziane przez proroka Joela:",
      "\"W ostatnich dniach - mówi Bóg - ześlę mego Ducha na różnych ludzi: wasi synowie i córki będą prorokować, młodzieńcy będą mieć widzenia, a starcy - sny.",
      "Ześlę mego Ducha na wszystkie swoje sługi, na mężczyzn i kobiety, i będą prorokować.",
      "I uczynię cudowne znaki wysoko na niebie i nisko na ziemi. Krew, ogień i kłęby dymu powstaną na ziemi.",
      "Słońce na niebie zgaśnie, a księżyc stanie się krwawoczerwony - zanim nadejdzie wielki i wspaniały Dzień Pana.",
      "Lecz każdy, kto wezwie imienia Pana, będzie zbawiony\".",
      "Posłuchajcie mnie, Izraelici! Bóg w oczywisty sposób udzielił poparcia Jezusowi z Nazaretu, przez którego uczynił wśród was wielkie cuda i znaki, o czym doskonale wiecie.",
      "Zgodnie ze swym odwiecznym zamiarem i postanowieniem pozwolił, by bezbożni Rzymianie wydali Go wam, a wy przybiliście Go do krzyża i zamordowaliście.",
      "Bóg jednak wyrwał Go ze szponów śmierci i ożywił, gdyż śmierć nie mogła Go pokonać.",
      "Już król Dawid o tym mówił: \"Zawsze widziałem Pana przy sobie. Jest blisko mnie, bym się nie zachwiał.",
      "Dlatego ucieszyło się moje serce, moje usta są pełne radości, a moje ciało będzie spoczywać z nadzieją.",
      "Bo nie pozostawisz mojej duszy w wśród umarłych i nie pozwolisz, by ciało Twego Świętego uległo rozkładowi.",
      "Pokazałeś mi ścieżkę życia, a Twoja obecność cudownie mnie raduje\".",
      "Drodzy bracia! Mogę to wam otwarcie przypomnieć, że król Dawid umarł, miał pogrzeb, a jego grób po dziś dzień się tu znajduje.",
      "Był jednak prorokiem i pamiętał, że Bóg złożył mu przysięgę, obiecując królewski tron jego szczególnemu potomków.",
      "Gdy więc zobaczył przyszłe zmartwychwstanie Mesjasza, tak powiedział: \"Nie pozostał w grobie, a Jego ciało nie uległo rozkładowi\".",
      "My wszyscy jesteśmy świadkami, że to właśnie Jezusa Bóg wskrzesił z martwych.",
      "Wyróżniony przez Boga najwyższą w niebiosach godnością, wypełnił obietnicę Ojca i posłał Ducha Świętego. To Jego cudowne działanie teraz widzicie i słyszycie.",
      "I chociaż Dawid nie był w niebie, to jednak powiedział: \"Rzekł Pan memu Panu: Zasiądź po mojej prawej stronie,",
      "dopóki nie złożę u Twych stóp Twoich nieprzyjaciół\".",
      "Niech więc to będzie jasne dla całego Izraela, że tego Jezusa, którego wy ukrzyżowaliście, Bóg uczynił Panem i Mesjaszem!",
      "Słowa te tak wstrząsnęły słuchaczami, że zapytali Piotra i pozostałych apostołów: - Bracia, co mamy robić w takiej sytuacji?",
      "- Zerwijcie z grzechem i szczerze zwróćcie się do Boga - odrzekł Piotr - i dajcie się zanurzyć w imię Jezusa Chrystusa, by uwolnić się od swych grzechów. Wtedy otrzymacie dar Ducha Świętego,",
      "bo został On obiecany właśnie dla was i waszych dzieci, a nawet dla pogan - dla wszystkich, których wezwie Pan, nasz Bóg!",
      "I długo jeszcze Piotr mówił do nich, wzywając: - Ratujcie się przez sądem, jaki nadchodzi na to przewrotne pokolenie.",
      "Ci, którzy uwierzyli w Jezusa dzięki jego słowom, zostali zanurzeni w wodzie. Tego dnia przyłączyło się do grupy wierzących około trzech tysięcy osób.",
      "Z oddaniem trwali oni w nauczaniu apostołów, we wspólnocie, w łamaniu chleba i w modlitwie.",
      "Każdy w mieście był przejęty bojaźnią, ponieważ apostołowie czynili wiele cudów.",
      "Natomiast wszyscy wierzący przebywali razem i dzielili się wszystkim, co mieli.",
      "Często sprzedawali swoje posiadłości i wspomagali każdego według jego potrzeb.",
      "Codziennie jednomyślnie i z oddaniem zbierali się w świątyni. A w domach łamali chleb i dzielili wspólnie stół z radością i otwartością,",
      "chwaląc przy tym Boga i doznając przychylności wszystkich mieszkańców. Pan zaś codziennie dodawał im tych, którzy przyjmowali zbawienie."
    ],
    [
      "Pewnego dnia Piotr i Jan szli do świątyni na popołudniową modlitwę o godzinie trzeciej.",
      "Właśnie wtedy niesiono pewnego człowieka, który od urodzenia nie mógł chodzić. Codziennie kładziono go pod bramą świątynną, zwaną Piękną, aby mógł prosić wchodzących o wsparcie.",
      "Widząc, że Piotr i Jan mają zamiar wejść, poprosił ich o datek.",
      "Ci spojrzeli na niego uważnie, a Piotr rzekł: - Popatrz na nas.",
      "Kaleka spojrzał na nich z nadzieją na jałmużnę.",
      "Ale Piotr powiedział: - Nie mam złota ani srebra. Ale dam ci to, co mam. W imieniu Jezusa Chrystusa z Nazaretu mówię ci: wstań i chodź!",
      "Po czym prawą ręką pomógł mu stanąć. Chory natychmiast odzyskał władzę w stopach i kostkach,",
      "że aż podskoczył, i zaczął chodzić! Wszedł razem z nimi do świątyni i chodził, podskakiwał i wielbił Boga.",
      "Wszyscy obecni zobaczyli, że chodzi i chwali Boga.",
      "Rozpoznali w nim tego, który siedział przy Pięknej Bramie i żebrał. I ogarnęło ich całkowite zdumienie z powodu tego, co się z nim stało.",
      "Ponieważ uzdrowiony trzymał się blisko Piotra i Jana, wszyscy ruszyli za nimi do krużganka, zwanego Salomonowym.",
      "Widząc to, Piotr zwrócił się do tłumu: - Izraelici! Dlaczego tak się temu dziwicie? I dlaczego wpatrujecie się w nas tak, jakbyśmy własną mocą lub pobożnością sprawili, że człowiek ten chodzi?",
      "Bóg Abrahama, Izaaka i Jakuba - Bóg naszych przodków - otoczył chwałą swego sługę, Jezusa. Wy Go wydaliście Piłatowi i odrzuciliście, chociaż on postanowił Go uwolnić.",
      "Wzgardziliście świętym i sprawiedliwym, a żądaliście uwolnienia mordercy.",
      "Zabiliście Dawcę życia, lecz Bóg wzbudził Go z martwych, czego my jesteśmy naocznymi świadkami!",
      "Właśnie przez wiarę w tego Jezusa człowiek, którego tu widzicie i którego dobrze znacie, został uzdrowiony. Przez wiarę w Jezusa na oczach was wszystkich odzyskał pełną władzę w nogach!",
      "Drodzy bracia! Teraz wiem, że działaliście w nieświadomości, tak jak i wasi przywódcy.",
      "Bóg jednak wypełnił to, co wszyscy prorocy kiedyś zapowiedzieli o cierpieniu Mesjasza.",
      "Opamiętajcie się więc i wróćcie do Boga, by oczyścił was z grzechów.",
      "Może da wam czas pocieszenia w Jego obecności i może znowu pośle do was Jezusa, Mesjasza.",
      "Teraz musi On pozostać w niebie aż do czasu ostatecznego odnowienia wszystkich rzeczy, co Bóg dawno temu zapowiedział ustami swych świętych proroków.",
      "Już bowiem Mojżesz powiedział: \"Bóg, wasz Pan, powoła spośród waszego ludu proroka podobnego do mnie. Słuchajcie uważnie wszystkiego, co wam powie.",
      "Bo każdy, kto nie będzie Mu posłuszny, zostanie wyłączony z ludu i zniszczony\".",
      "Począwszy od Samuela, wszyscy kolejni prorocy zapowiadali wydarzenia minionych dni.",
      "Wy jesteście dziećmi tych proroków i uczestnikami przymierza, które Bóg zawarł z waszymi przodkami. On powiedział Abrahamowi: \"Przez twojego potomka będą błogosławione wszystkie ludy na ziemi\".",
      "To dla was jako pierwszych Bóg wskrzesił swego Sługę, Jezusa, i posłał Go, by każdego z was błogosławił, pomagając zerwać z grzesznym życiem."
    ],
    [
      "Gdy Piotr i Jan przemawiali do zgromadzonych, podeszli do nich kapłani, dowódca straży świątynnej i kilku saduceuszy.",
      "Wzburzyli się słysząc, że nauczają oni lud i głoszą zmartwychwstanie w Jezusie.",
      "Aresztowali ich, a ponieważ był już wieczór, zamknęli w więzieniu do następnego dnia.",
      "Mimo to wielu słuchających ich świadectwa uwierzyło w Jezusa, zwiększając liczbę samych tylko wierzących mężczyzn do około pięciu tysięcy.",
      "Następnego dnia zebrali się w Jerozolimie przywódcy, starsi i nauczyciele Pisma,",
      "a wśród nich: arcykapłan Annasz, Kajfasz, Jan, Aleksander i wszyscy inni, spokrewnieni z arcykapłanem.",
      "Postawili apostołów na środku i przesłuchiwali: - Jakim prawem i z czyjego polecenia to robiliście?",
      "Wtedy Piotr, napełniony Duchem Świętym, odpowiedział: - Dostojna starszyzno naszego narodu!",
      "Skoro przesłuchujecie nas dzisiaj z powodu dobrego czynu, dzięki któremu ten chory człowiek odzyskał zdrowie,",
      "to wiedzcie - wy wszyscy i cały lud Izraela - że stoi on przed wami dzięki mocy Jezusa Chrystusa z Nazaretu. Wy Go ukrzyżowaliście, ale Bóg wskrzesił Go z martwych.",
      "To On jest, jak mówi Pismo: \"Kamieniem odrzuconym przez was, budujących, który stał się kamieniem narożnym, najważniejszym\".",
      "I w nikim innym nie ma zbawienia! Bo nie dano ludziom na ziemi żadnego innego imienia, przez które moglibyśmy uzyskać zbawienie.",
      "Przywódcy zdumieli się na widok odwagi Piotra i Jana. Przypomnieli sobie, że są to ludzie prości i niewykształceni i rozpoznali, że to oni przebywali z Jezusem.",
      "Jednak widok stojącego z nimi uzdrowionego człowieka zamknął im usta.",
      "Polecili więc im opuścić salę obrad i naradzali się między sobą:",
      "- Co tu z nimi zrobić? Nie możemy zaprzeczyć, że dokonali cudu. Już wszyscy mieszkańcy Jerozolimy o tym wiedzą.",
      "Żeby jednak nie rozchodziło się to dalej, zabrońmy im rozmawiania z kimkolwiek o Jezusie.",
      "Wezwali ich więc ponownie i zakazali im mówić i nauczać o Jezusie.",
      "- Sami osądźcie, czy w oczach Boga powinniśmy słuchać was czy też Jego - odrzekli Piotr i Jan.",
      "- My nie możemy przestać mówić o tym, co sami widzieliśmy i słyszeliśmy od Jezusa.",
      "Ponawiając groźbę, przywódcy wypuścili ich. Nie potrafili bowiem znaleźć takiego powodu do ich ukarania, który by nie wzburzył ludu. Wszyscy bowiem chwalili Boga za to, co uczynił.",
      "Bo tylko On mógł cudownie uzdrowić człowieka, który od ponad czterdziestu lat był kaleką.",
      "Zaraz po uwolnieniu Piotr i Jan poszli do innych wierzących i opowiedzieli im, co kapłani i starsi mówili.",
      "Słysząc to, wszyscy jednomyślnie zawołali do Boga: - Panie, Stwórco niebios, ziemi, morza i wszystkiego, co w nich istnieje!",
      "Ty przez Ducha Świętego, ustami naszego przodka, króla Dawida, twojego sługi, powiedziałeś: \"Dlaczego wzburzyły się narody, a ludy powzięły puste plany?",
      "Ziemscy królowie zjednoczyli się do walki, a przywódcy zebrali się razem, by wystąpić przeciw Panu i przeciw Jego Mesjaszowi\".",
      "Tak właśnie stało się w tym mieście. Oto król Herod i namiestnik Poncjusz Piłat, wraz z Rzymianami i Hebrajczykami, zjednoczyli się przeciwko Twemu świętemu słudze, Jezusowi, którego wybrałeś na Mesjasza.",
      "I wypełnili wszystko to, co w swej mocy i woli zaplanowałeś.",
      "Zobacz więc, Panie, jak grożą Twoim sługom, i pozwól nam z odwagą głosić Twoje słowo,",
      "gdy Ty będziesz uzdrawiał swoją mocą i w imieniu swego świętego sługi, Jezusa, dokonywał cudownych znaków.",
      "Gdy skończyli modlitwę, zadrżał budynek, w którym się zebrali. Wszyscy zostali napełnieni Duchem Świętym i odważnie głosili słowo Boże.",
      "Wszystkich wierzących łączyło jedno serce i jedna myśl. Nikt nie uważał tego, co posiadał, za swą wyłączną własność, ale dzielił się wszystkim z innymi.",
      "Apostołowie z ogromną mocą świadczyli o zmartwychwstaniu Jezusa, a wszyscy doświadczali ogromnej łaski.",
      "Nie było nikogo, kto by cierpiał biedę, bo wielu posiadających ziemię lub domy sprzedawało je,",
      "a pieniądze oddawało do zarządzania apostołom. I każdy otrzymywał tyle, ile potrzebował.",
      "Tak uczynił Józef, nazywany przez apostołów Barnabą (co znaczy \"ten, który zachęca\"), Lewita pochodzący z Cypru.",
      "Sprzedał on swoje pole i pieniądze oddał apostołom."
    ],
    [
      "Również inny człowiek, niejaki Ananiasz, wraz z żoną Safirą, sprzedał swoją posiadłość.",
      "Za jej zgodą wziął jednak część pieniędzy dla siebie, a resztę zaniósł apostołom, mówiąc, że to cała kwota.",
      "Piotr powiedział mu na to: - Ananiaszu, dlaczego szatan opanował twoje serce? Okłamałeś Ducha Świętego, bo zatrzymałeś dla siebie część pieniędzy.",
      "Czy posiadłość nie należała do ciebie? I czy pieniądze po sprzedaży nie były nadal twoje? Dlaczego w swym sercu postanowiłeś to zrobić? Tak naprawdę to nie nas okłamałeś, ale Boga.",
      "Gdy tylko Ananiasz usłyszał te słowa, padł martwy na ziemię. Wszystkich obecnych ogarnęło przerażenie.",
      "Młodsi mężczyźni zawinęli Ananiasza, wynieśli go i pogrzebali.",
      "Jakieś trzy godziny później przyszła jego żona. Nie wiedziała, co się wydarzyło.",
      "- Powiedz mi, czy za taką sumę sprzedaliście posiadłość? - spytał ją Piotr. - Tak - odpowiedziała - za taką.",
      "- Dlaczego zmówiliście się - odrzekł Piotr - żeby wystawić na próbę Ducha Pańskiego? Właśnie przed wejściem słychać kroki tych, którzy pochowali twojego męża. Ciebie również wyniosą.",
      "Safira natychmiast padła martwa u stóp Piotra. Wtedy weszli młodzieńcy i widząc, że umarła, wynieśli ją i pochowali obok męża.",
      "I znowu przerażenie ogarnęło cały kościół i wszystkich, którzy usłyszeli, co się stało.",
      "W tym czasie apostołowie czynili wśród ludu wiele niezwykłych cudów. Razem ze wszystkimi wierzącymi spotykali się w krużganku Salomona na terenie świątyni.",
      "Inni nie mieli odwagi się do nich dołączyć, a ogół mieszkańców darzył ich najwyższym szacunkiem.",
      "Przybywało także wielu nowych wierzących w Pana, zarówno mężczyzn, jak i kobiet.",
      "Na ulice wynoszono chorych. Kładziono ich tam na łóżkach i matach, aby choć cień przechodzącego Piotra mógł paść na któregoś z nich i uleczyć go.",
      "Również z miast położonych wokół Jerozolimy przychodziło mnóstwo ludzi, którzy przyprowadzali chorych i zniewolonych przez demony. I wszyscy doznawali uzdrowienia.",
      "Tymczasem arcykapłana i tych wszystkich z jego otoczenia, którzy należeli do grona saduceuszów, opanowała niepohamowana furia.",
      "Znowu aresztowali apostołów i wtrącili ich do więzienia.",
      "Lecz nocą zjawił się anioł Pana. Otworzył bramy więzienia, wyprowadził apostołów i powiedział:",
      "- Idźcie do świątyni i głoście ludowi całe słowo życia.",
      "O świcie posłusznie weszli do świątyni i nauczali. Rano arcykapłan i jego otoczenie zwołali posiedzenie rady i całej starszyzny izraelskiej. Posłali straż świątynną do więzienia, by przyprowadziła apostołów na przesłuchanie.",
      "Żołnierze dotarli na miejsce, ale nie znaleźli aresztowanych. Wrócili więc i zameldowali:",
      "- Brama więzienia była zamknięta i strzeżona przez wartowników. Ale gdy ją otworzyliśmy, nikogo nie znaleźliśmy.",
      "Gdy to usłyszeli dowódca straży i arcykapłani, dziwili się, co się mogło z nimi stać.",
      "Wtedy nadszedł ktoś z wiadomością: - Ci, których uwięziliście, są w świątyni i nauczają.",
      "Dowódca natychmiast poszedł tam ze strażnikami, by ich przyprowadzić. Zrobili to jednak bez użycia siły, bo się bali, że tłum ich ukamienuje.",
      "Apostołowie stanęli przed radą, a arcykapłan zaczął ich przesłuchiwać:",
      "- Czyż nie zakazaliśmy wam nauczać o tym człowieku? Tymczasem wy zaraziliście swoją nauką całą Jerozolimę i chcecie obarczyć nas winą za Jego śmierć!",
      "- Trzeba bardziej być posłusznym Bogu niż ludziom - odparli Piotr i apostołowie.",
      "- Bóg naszych przodków wskrzesił z martwych Jezusa, którego wy zabiliście, wieszając na drewnianym krzyżu.",
      "Swą potężną mocą wywyższył Go i ustanowił Księciem i Zbawicielem, by Izrael mógł się opamiętać i otrzymać przebaczenie grzechów.",
      "Świadkami tego jesteśmy my oraz Duch Święty, dany przez Boga tym, którzy są Mu posłuszni.",
      "Słysząc to, rada wpadła we wściekłość i postanowiła ich zabić.",
      "Lecz wtedy wstał jeden z jej członków, Gamaliel - faryzeusz i bardzo szanowany przez lud nauczyciel hebrajskiego prawa. Polecił wyprowadzić na chwilę apostołów,",
      "po czym przemówił: - Dostojni Izraelici! Dobrze się zastanówcie, co zrobić z tymi ludźmi.",
      "Jakiś czas temu wystąpił przeciw Rzymianom niejaki Teodas, który uważał się za kogoś niezwykłego. Zgromadził wokół siebie około czterystu uczniów, ale gdy go stracono, wszyscy jego zwolennicy rozproszyli się i nic z tego nie wynikło.",
      "Później, w czasie spisu ludności, zbuntował się Judasz Galilejczyk i pociągnął za sobą garstkę ludzi. On również zginął, a wszyscy jego zwolennicy pouciekali.",
      "Dlatego dobrze wam radzę: uwolnijcie tych ludzi i zostawcie ich w spokoju. Jeśli ich nauka i czyny mają tylko ludzkie źródło, to wkrótce utracą znaczenie.",
      "Ale jeśli to pochodzi od Boga, nie będziecie w stanie ich zwalczyć i może się okazać, że walczycie przeciwko Bogu. Słowa Gamaliela przekonały Radę.",
      "Wezwali ponownie apostołów i kazali ich ukarać chłostą. Zabronili im przemawiać w imieniu Jezusa i wypuścili.",
      "Apostołowie zaś wyszli z sali obrad uradowani, że Bóg uznał ich za godnych znoszenia hańby z powodu Jezusa.",
      "I codziennie w świątyni i w domach nie przestawali nauczać i głosić, że Jezus jest Mesjaszem."
    ],
    [
      "Wraz z gwałtownym wzrostem liczby uczniów podnosiły się głosy niezadowolenia. Ci, którzy mówili po grecku, uskarżali się na Hebrajczyków, że pomijają ich wdowy przy codziennym podziale żywności.",
      "Wtedy Dwunastu zwołało wszystkich uczniów i rzekło: - Nie byłoby właściwe, gdybyśmy zaniedbali głoszenie słowa Bożego, a obsługiwali stoły.",
      "Rozejrzyjcie się więc, drodzy bracia, i wybierzcie spośród siebie siedmiu zaufanych, mądrych i napełnionych Duchem Świętym mężczyzn. Im zlecimy to zajęcie.",
      "My zaś całkowicie poświęcimy się modlitwie i głoszeniu słowa Bożego.",
      "Wszystkim spodobała się ta propozycja. Wybrali więc Szczepana (człowieka o wyjątkowej wierze i pełnego Ducha Świętego), Filipa, Prochora, Nikanora, Tymona, Parmenasa i Mikołaja z Antiochii (wierzącego prozelitę).",
      "Przedstawiono ich apostołom, ci zaś modlili się za nich i posłali do tej służby, kładąc na nich ręce.",
      "Tymczasem wpływ słowa Bożego wzrastał coraz bardziej i pomnażała się liczba uczniów w Jerozolimie. Nawet hebrajscy kapłani tłumnie się nawracali.",
      "Wspomniany Szczepan, człowiek pełen łaski i mocy Bożej, dokonywał wielkich cudów wśród ludu.",
      "Ale niektórzy członkowie synagogi Wyzwolonych - byłych niewolników, pochodzących z Cyreny, Aleksandrii, Cylicji oraz Azji Mniejszej - chcieli go skompromitować w dyskusji.",
      "Nie byli jednak w stanie dorównać mądrości i Duchowi, pod wpływem którego Szczepan przemawiał.",
      "Podstawili więc fałszywych świadków, którzy zeznali: \"Słyszeliśmy, jak ten człowiek przeklinał Mojżesza i Boga\".",
      "W ten sposób podburzyli przeciwko Szczepanowi tłum, starszyznę i nauczycieli Prawa. Następnie aresztowali go i zaprowadzili przed radę.",
      "Ich świadkowie ponownie fałszywie zeznali: - Ten człowiek nie przestaje wypowiadać się przeciwko świątyni i naszemu Prawu.",
      "Słyszeliśmy, jak mówił, że Jezus z Nazaretu zburzy świątynię i zmieni zwyczaje, przekazane nam przez Mojżesza.",
      "W tym momencie wszyscy zgromadzeni skierowali wzrok na Szczepana: jego twarz była podobna do twarzy anioła."
    ],
    [
      "- Czy te oskarżenia są prawdziwe? - zapytał go arcykapłan.",
      "Szczepan tak odpowiedział: - Wysłuchajcie mnie, drodzy bracia i starszyzno. Bóg pełen chwały ukazał się naszemu przodkowi Abrahamowi w Mezopotamii, zanim jeszcze ten przeniósł się do Charanu.",
      "Powiedział mu wtedy: \"Opuść swój kraj i krewnych i idź do miejsca, które ci wskażę\".",
      "Pozostawił więc Abraham kraj Chaldejczyków i zamieszkał w Charanie. Po śmierci jego ojca Bóg przywiódł go tutaj, do ziemi, na której wy teraz mieszkacie,",
      "ale nie dał mu w posiadanie nawet jej skrawka. Obiecał jednak dać cały ten kraj jemu i jego potomstwu, mimo że Abraham nie miał wtedy jeszcze dzieci!",
      "Bóg powiedział również, że jego potomkowie przeniosą się do innego kraju. Tam staną się niewolnikami i przez czterysta lat będą żyć w ucisku.",
      "\"Lecz Ja ukarzę naród, który ich zniewoli - powiedział Bóg - i ostatecznie lud mój go opuści, i na tej ziemi będzie Mi służyć\".",
      "Wtedy też Bóg zawarł z Abrahamem przymierze, którego znakiem było obrzezanie. Gdy więc urodził się mu syn Izaak, Abrahama obrzezał go w ósmym dniu. Tak samo postąpił Izaak z synem Jakubem, a Jakub - z dwunastoma synami, którzy byli praojcami Izraela.",
      "Oni z zazdrości sprzedali Józefa w niewolę do Egiptu. Lecz Bóg czuwał nad nim.",
      "Wybawił go ze wszystkich nieszczęść, dał mu mądrość i obdarzył przychylnością faraona, władcy Egiptu. W końcu sprawił, że Józef otrzymał władzę nad całym krajem i nad dworem faraona.",
      "W pewnym okresie w Egipcie i w Kanaanie zapanował straszny głód. Nasi przodkowie nie mieli co jeść.",
      "Gdy Jakub dowiedział się, że w Egipcie są jeszcze zapasy zboża, posłał tam swoich synów, aby coś kupili.",
      "Podczas drugiego przyjazdu braci Józef dał się im rozpoznać i przedstawił ich faraonowi.",
      "Następnie posłał po swego ojca, Jakuba, i resztę rodziny. W sumie przybyło do Egiptu siedemdziesiąt pięć osób.",
      "Jakub przybył więc do Egiptu i już tam zmarł. Pomarli też jego synowie.",
      "Ich ciała przeniesiono do Sychem i pochowano w grobowcu, który Abraham kupił od synów Chamora.",
      "Gdy zbliżał się czas wypełnienia Bożej obietnicy, danej Abrahamowi, liczba Hebrajczyków w Egipcie szybko wzrosła.",
      "Wtedy właśnie rozpoczął rządy nowy władca, który nie znał Józefa i jego zasług.",
      "Zaczął prześladować nasz naród i zmuszał rodziców do porzucania swoich niemowląt, powodując ich śmierć.",
      "W tym właśnie czasie urodził się Mojżesz - dziecko ukochane przez Boga. Przez trzy miesiące trzymano go potajemnie w domu rodzinnym,",
      "a gdy już został porzucony, znalazła go córka faraona. Zaopiekowała się nim i uczyniła swoim synem.",
      "Dzięki temu Mojżesz zdobył całą wiedzę Egiptu i stał się potężny zarówno w słowach, jak i czynach.",
      "Pewnego dnia, gdy miał już prawie czterdzieści lat, przyszła mu myśl, by odwiedzić swoich braci - Izraelitów.",
      "Zobaczył wtedy, jak Egipcjanin znęca się nad pewnym Izraelitą. Stanął w jego obronie i skutecznie uderzył Egipcjanina.",
      "Spodziewał się, że rodacy zrozumieją, iż przez niego sam Bóg przychodzi im na ratunek. Ale oni tego nie pojęli.",
      "Następnego dnia Mojżesz zobaczył dwóch bijących się Izraelitów. Próbował ich pogodzić: \"Jesteście przecież rodakami! Więc dlaczego krzywdzicie się nawzajem?\" - wołał.",
      "Wtedy ten, który krzywdził drugiego, odepchnął Mojżesza i powiedział: \"Kto cię ustanowił naszym przywódcą i sędzią?",
      "Może i mnie chcesz zabić, tak jak wczoraj tego Egipcjanina?\"",
      "Słysząc to, Mojżesz uciekł z Egiptu. Zamieszkał jako cudzoziemiec w kraju Madian. Tam urodziło mu się dwóch synów.",
      "Czterdzieści lat później, na pustyni w pobliżu góry Synaj, ukazał mu się anioł w krzaku, który płonął, ale się nie spalał.",
      "Zaciekawiony tym widokiem, Mojżesz podszedł bliżej i wtedy usłyszał głos Pana:",
      "\"Ja jestem Bogiem twoich przodków: Bogiem Abrahama, Izaaka i Jakuba\". Mojżesz przeraził się i nie miał odwagi nadal patrzeć.",
      "\"Zdejmij z nóg sandały - powiedział Pan - bo miejsce, na którym stoisz, to święta ziemia.",
      "Widziałem udrękę mojego ludu w Egipcie i słyszałem jego jęki. Zstąpiłem więc, by go wyzwolić. Chodź, poślę cię teraz do Egiptu\".",
      "Właśnie tego Mojżesza, którego Izraelici odrzucili, mówiąc: \"Kto cię ustanowił naszym przywódcą i sędzią?\", Bóg posłał jako przywódcę i wybawiciela swego ludu - razem z aniołem, którego zobaczył w płonącym krzaku.",
      "I to właśnie on wyprowadził Izraelitów z niewoli, dokonując przy tym wielu niezwykłych cudów z Egipcie, przy przechodzeniu przez Morze Czerwone i podczas czterdziestu lat wędrówki przez pustynię.",
      "To właśnie Mojżesz powiedział Izraelitom: \"Bóg powoła spośród waszego ludu proroka podobnego do mnie\".",
      "I to on był na pustyni pośrednikiem między zgromadzeniem Izraela a aniołem, który przemawiał do niego na górze Synaj. Od niego otrzymał słowa dające życie - Boże Prawo, by przekazać je również nam.",
      "Lecz nasi przodkowie nie chcieli słuchać Mojżesza. Gdy na pewien czas ich opuścił, odrzucili go i zapragnęli wrócić do Egiptu.",
      "Powiedzieli Aaronowi: \"Zrób nam bożki! Niech nas poprowadzą z powrotem, bo nie wiemy, co się stało z tym Mojżeszem, który wyprowadził nas z Egiptu\".",
      "Zrobili więc cielca, złożyli mu ofiarę i cieszyli się ze swego dzieła.",
      "Wtedy Bóg odwrócił się od nich i dopuścił, aby oddawali cześć ciałom niebieskim. Opisane to jest w księdze jednego z proroków: \"Izraelu, czy to dla Mnie składaliście ofiary przez całe czterdzieści lat na pustyni?",
      "Nie, wywyższaliście Molocha w jego namiocie i gwiazdę bożka Refana. Kłanialiście się figurom, które sami sobie zrobiliście. Dlatego pójdziecie w niewolę daleko, aż za Babilon\".",
      "Nasi przodkowie mieli na pustyni Namiot Świadectwa - dowód obecności Boga. To On nakazał Mojżeszowi wykonać go dokładnie według przedstawionego wzoru.",
      "Później pod wodzą Jozuego podbili oni ziemię narodów, które Bóg przed nimi wypędził. Wnieśli do Kanaanu namiot przybytku i mieli go aż do czasów króla Dawida.",
      "Dawid cieszył się Bożą przychylnością. Poprosił o zgodę na wybudowanie świątyni dla Boga Jakuba,",
      "ale zrobił to dopiero Salomon.",
      "Najwyższy Bóg nie mieszka jednak w świątyniach wzniesionych ludzkimi rękami. Prorok Izajasz tak mówi o Bogu:",
      "\"Niebiosa są moim tronem, a ziemia jedynie moim podnóżkiem. Jaki to dom Mi zbudujecie - mówi Pan, - jakie miejsce odpoczynku?",
      "Czyż ziemia i niebiosa nie są moim dziełem?\"",
      "Szczepan mówił dalej: - To wy jesteście hardzi, a wasze serca i uszy są nieczułe jak u pogan! To wy zawsze się opieracie Duchowi Świętemu, tak samo jak wasi przodkowie.",
      "Który prorok nie był przez nich prześladowany? Zabili nawet tych, którzy przepowiadali nadejście Sprawiedliwego, Jezusa. A wy właśnie tego Sprawiedliwego zdradziliście i zamordowaliście.",
      "Nie przestrzegaliście Prawa Bożego, chociaż otrzymaliście je z rąk aniołów.",
      "Przywódcy narodu, słysząc słowa Szczepana, wpadli we wściekłość i zazgrzytali zębami ze złości.",
      "Lecz on, pełen Ducha Świętego, wpatrywał się w niebo. I ujrzał chwałę Bożą i Jezusa stojącego po prawej stronie Boga.",
      "- Widzę otwarte niebiosa - powiedział nagle Szczepan - i Syna Człowieczego stojącego po prawicy Boga.",
      "Tego już nie mogli znieść. Podnieśli wrzask, zatkali sobie uszy i rzucili się razem na niego.",
      "Wywlekli go za miasto i zaczęli kamienować. Oficjalni świadkowie tej egzekucji zdjęli swe płaszcze i złożyli je u stóp młodego człowieka imieniem Szaweł.",
      "Rzucali kamieniami w Szczepana, a on wołał: \"Panie Jezu, przyjmij mego ducha\".",
      "A gdy osunął się na kolana, zawołał jeszcze głośniej: \"Panie, nie policz im tego grzechu\". Po tych słowach umarł."
    ],
    [
      "Przyglądający się temu Szaweł w pełni akceptował zabicie Szczepana. Tego dnia rozpoczęło się masowe prześladowanie kościoła w Jerozolimie. Wszyscy z wyjątkiem apostołów rozproszyli się po Judei i Samarii.",
      "Dlatego ciało Szczepana w wielkim żalu zostało pochowane przez kilku pobożnych Hebrajczyków.",
      "Szaweł wszędzie tępił kościół. Wpadał do domów, wywlekał wierzących mężczyzn i kobiety i osadzał w więzieniu.",
      "Ci, którzy uciekli z Jerozolimy, w drodze głosili dobrą nowinę.",
      "Filip zaszedł wtedy do pewnego miasta w Samarii i opowiadał tam o Mesjaszu.",
      "Całe tłumy lgnęły do niego, bo głośno było o czynionych przez niego cudach.",
      "Złe duchy w wielkim krzykiem opuszczały zniewolonych przez siebie ludzi, a wielu sparaliżowanych i nie mogących chodzić odzyskiwało zdrowie.",
      "Wielka radość napełniła całe to miasto.",
      "Mieszkał tam również niejaki Szymon, który od dawna uprawiał czarną magię. Zadziwiał Samarytan i twierdził, że jest kimś niezwykłym.",
      "Lgnęli do niego wszyscy, od najmniejszego do największego, i mówili: \"On to ma potężną moc Boga\".",
      "Poważano go tak bardzo, bo już długi czas jego magia budziła w nich zdumienie.",
      "Teraz jednak wielu uwierzyło Filipowi, głoszącemu dobrą nowinę o królestwie Bożym i o Jezusie, Mesjaszu. Zarówno mężczyźni, jak i kobiety przyjmowali chrzest.",
      "Szymon również uwierzył i po zanurzeniu w wodzie trzymał się wiernie Filipa. Widząc jego potężne cuda, nie mógł się im nadziwić.",
      "Gdy apostołowie w Jerozolimie dowiedzieli się, że mieszkańcy Samarii przyjęli słowo Boże, posłali do nich Piotra i Jana.",
      "Ci modlili się, by nowi wierzący otrzymali Ducha Świętego.",
      "Na nikogo z nich bowiem Duch jeszcze nie zstąpił. Byli jedynie zanurzeni w wodzie w imię Jezusa, Pana.",
      "Piotr i Jan kładli więc na nich ręce, a ci przyjmowali Ducha Świętego.",
      "Szymon, widząc, że apostołowie udzielają Ducha przez nałożenie rąk, przyniósł im pieniądze i powiedział:",
      "- Sprzedajcie mi tę moc, by Ducha Świętego otrzymywał ten, na którego ja nałożę ręce.",
      "- Przepadnij razem ze swoimi pieniędzmi! - odparł Piotr. - Jak mogłeś sądzić, że za pieniądze można kupić dar Boga!",
      "Nie masz żadnego udziału w głoszonym tu słowie Bożym, bo twoje serce nie jest szczere wobec Boga.",
      "Opamiętaj się więc i zerwij ze złem w swoim życiu, i proś Pana, to może przebaczy ci ten nikczemny pomysł.",
      "Widzę bowiem, że jesteś pogrążony w zgorzknieniu i nieprawości.",
      "- Módlcie się za mnie do Pana - zawołał Szymon - żeby nie spotkało mnie to, o czym powiedzieliście.",
      "Piotr i Jan potwierdzili wiarę Samarytan i dokończyli głoszenie słowa Bożego. A w drodze powrotnej do Jerozolimy jeszcze w wielu samarytańskich wioskach głosili dobrą nowinę.",
      "Natomiast Filip otrzymał polecenie od anioła Pana: - Idź na południe do pustynnej drogi prowadzącej z Jerozolimy do Gazy.",
      "Filip wstał i poszedł. Właśnie wtedy wracał tą drogą wysoki urzędnik etiopskiej królowej Kandaki, który zarządzał całymi jej finansami. Odwiedził on Jerozolimę, by w świątyni oddać pokłon Bogu.",
      "Siedząc w swoim powozie, czytał na głos księgę proroka Izajasza.",
      "Wtedy Duch Święty powiedział Filipowi: - Zbliż się i idź obok powozu.",
      "Gdy Filip podbiegł, usłyszał, jak urzędnik czyta księgę. Zapytał więc: - Czy rozumiesz to, co czytasz?",
      "- Jak mogę rozumieć, skoro nikt mi tego nie wyjaśnia? Zaprosił Filipa, by usiadł przy nim w powozie.",
      "Czytał właśnie następujący fragment Pisma: \"Jak owca prowadzona na rzeź i jak baranek milczący wobec strzygących Go, tak On nie otwiera swoich ust.",
      "Poniżono Go i odmówiono Mu sprawiedliwości. Kto zapamięta Jego rodowód? Bo usunęli z ziemi Jego istnienie\".",
      "- Wyjaśnij mi, czy prorok Izajasz mówi tu o sobie, czy o kimś innym - poprosił urzędnik.",
      "Wówczas Filip, zaczynając od tego fragmentu, przedstawił mu dobrą nowinę o Jezusie.",
      "W trakcie podróży dotarli nad jakąś wodę. - Spójrz, tu jest woda! - zawołał urzędnik. - Co stoi na przeszkodzie, bym został w niej zanurzony?",
      "-",
      "Polecił zatrzymać powóz, razem zeszli do wody, a Filip dokonał zanurzenia.",
      "Gdy z niej wyszli, Duch Pański zabrał Filipa. Urzędnik nie zobaczył go już więcej. Mimo to pełen radości udał się w dalszą drogę.",
      "Filip natomiast znalazł się w Azocie. I kierując się w stronę Cezarei, głosił dobrą nowinę we wszystkich tamtejszych miasteczkach."
    ],
    [
      "Tymczasem Szaweł ciągle jeszcze dyszał żądzą zabijania uczniów Jezusa. Zjawił się u najwyższego kapłana",
      "i wyprosił sobie listy do synagog w rejonie Damaszku, ułatwiające mu aresztowanie i doprowadzenie do Jerozolimy tamtejszych zwolenników drogi Jezusa: zarówno mężczyzn, jak i kobiety.",
      "Gdy zbliżał się do miasta, nagle oślepił go blask z nieba.",
      "Upadł na ziemię i usłyszał głos: - Szawle, Szawle! Dlaczego Mnie prześladujesz?",
      "- Kim jesteś, Panie? - zapytał. - Jestem Jezus, ten, którego prześladujesz! - odrzekł głos.",
      "- Wstań teraz i idź do miasta. Tam ci powiedzą, co masz dalej robić.",
      "Ludzie towarzyszący Szawłowi oniemieli ze zdumienia. Słyszeli bowiem czyjś głos, ale nikogo nie widzieli.",
      "Szaweł podniósł się z ziemi, ale chociaż miał otwarte oczy, nic nie widział. Przyprowadzono go za rękę do Damaszku.",
      "I przez trzy dni był niewidomy. Nic w tym czasie nie jadł ani nie pił.",
      "W Damaszku mieszkał pewien uczeń Jezusa, niejaki Ananiasz. Pan ukazał mu się w widzeniu i powiedział: - Ananiaszu! - Słucham, Panie - odpowiedział.",
      "- Idź na ulicę Prostą i odszukaj w domu Judy Szawła z Tarsu. Właśnie modli się do Mnie.",
      "W tym momencie Szaweł miał widzenie i ujrzał, jak Ananiasz przyszedł i położył na nim ręce, by mógł odzyskać wzrok.",
      "- Panie! - zawołał Ananiasz. - Słyszałem od wielu ludzi, ile zła wyrządził ten człowiek Twoim świętym w Jerozolimie.",
      "Podobno ma zgodę od najwyższego kapłana, by i tu aresztować wszystkich, którzy Tobie ufają.",
      "- Idź, Ananiaszu - odrzekł Pan - bo właśnie jego wybrałem sobie za narzędzie. On zaniesie moje imię innym narodom i królom, a także Izraelowi.",
      "I pokażę mu, ile będzie musiał z mojego powodu wycierpieć.",
      "Więc Ananiasz poszedł. Wszedł do wspomnianego domu, położył na Szawle ręce i rzekł: - Bracie Szawle, posłał mnie do ciebie Jezus, Ten, który ukazał ci się w drodze, abyś odzyskał wzrok i został napełniony Duchem Świętym.",
      "I natychmiast spadły mu z oczu jakby łuski. Odzyskał wzrok, po czym wstał i dał się zanurzyć w wodzie.",
      "Potem jadł i odzyskiwał siły. Przez kilka dni Szaweł pozostał z uczniami w Damaszku.",
      "I od razu zaczął głosić w okolicznych synagogach, że Jezus jest naprawdę Synem Bożym.",
      "Wszyscy, którzy go słuchali, byli tym wręcz oszołomieni i pytali: - Czy to nie ten sam człowiek, który w Jerozolimie prześladował wyznawców Jezusa? Przecież przybył tu, żeby ich aresztować i doprowadzić do arcykapłanów?",
      "Ale on przemawiał z coraz większą mocą i niepokoił Hebrajczyków z Damaszku, dowodząc, że Jezus jest Mesjaszem.",
      "Po pewnym czasie jednak postanowili go zabić.",
      "Szaweł dowiedział się o spisku i że dniem i nocą pilnują bram miasta.",
      "Ale jego uczniowie pomogli mu przedostać się nocą przez otaczający miasto mur, spuszczając go na dół w koszu.",
      "Po przybyciu do Jerozolimy Szaweł próbował nawiązać kontakt z uczniami Jezusa. Wszyscy jednak się go bali i nie wierzyli, że też jest uczniem.",
      "Dopiero Barnaba zaprowadził go do apostołów. Opowiedział o tym, jak w drodze do Damaszku Szaweł ujrzał Pana, o tym, co mu Pan powiedział, i jak w Damaszku Szaweł otwarcie przemawiał w imieniu Pana.",
      "Dzięki temu mógł w Jerozolimie stale z nimi przebywać.",
      "Prowadził ostre dyskusje z Hebrajczykami mówiącymi po grecku, w wyniku czego ci postanowili go zabić.",
      "Gdy wierzący dowiedzieli się o tym, odprowadzili Szawła do Cezarei, a stamtąd wysłali do Tarsu, skąd pochodził.",
      "Wtedy też w całej Judei, Galilei i Samarii nastał okres pokoju dla kościoła, który umacniał się i rozrastał, żyjąc w bojaźni Bożej i z zachętą Ducha Świętego.",
      "Tymczasem Piotr, odwiedzając wierzących w różnych miejscach, zawitał także do świętych w Liddzie.",
      "Spotkał tam niejakiego Eneasza, który z powodu paraliżu od ośmiu lat nie wstawał z łóżka.",
      "- Eneaszu - rzekł do niego - Jezus Chrystus cię uzdrawia! Wstań i sam zaściel swoje łóżko. A ten natychmiast wstał.",
      "Gdy wszyscy mieszkańcy Liddy i Saronu zobaczyli uzdrowionego Eneasza, nawrócili się do Pana.",
      "W Joppie zaś mieszkała pewna uczennica Jezusa imieniem Tabita (co znaczy \"gazela\"). Była wzorem dobrych czynów, szczególnie troski o ubogich.",
      "Akurat w tym czasie zachorowała i umarła. Jej ciało przygotowano do pogrzebu i ułożono w pokoju na piętrze.",
      "Ponieważ Lidda leży blisko Joppy, uczniowie dowiedzieli się, że jest tam Piotr, i wysłali do niego dwóch ludzi z prośbą: \"Przybądź do nas jak najszybciej\".",
      "Razem z posłańcami przybył więc do Joppy. Gdy był już na miejscu, zaprowadzono go na piętro. Obstąpiły go płaczące wdowy i pokazywały tuniki i płaszcze, które za życia wykonała Tabita.",
      "Wtedy Piotr polecił wszystkim opuścić pokój, a sam padł na kolana i modlił się. Potem odwrócił się w stronę ciała i powiedział: \"Tabito, wstań!\" A ona otworzyła oczy! Gdy zobaczyła Piotra, usiadła.",
      "On podał jej rękę i pomógł wstać, po czym zawołał wdowy i innych świętych i pokazał im ją żywą.",
      "Wieść o tym rozeszła się po całym mieście i wielu ludzi uwierzyło w Pana.",
      "Po tym wydarzeniu Piotr jeszcze długo przebywał w Joppie, mieszkając u Szymona garbarza."
    ],
    [
      "W Cezarei mieszkał niejaki Korneliusz, rzymski setnik, dowódca oddziału zwanego italskim.",
      "Był to człowiek bardzo pobożny. Razem z całym swym domem bardzo poważnie traktował Boga, nieustannie modlił się do Niego i hojne wspierał ubogich.",
      "Pewnego razu, około trzeciej po południu, miał widzenie: wyraźnie ujrzał anioła, który zbliżył się do niego i rzekł: - Korneliuszu!",
      "On zaś, wpatrzony w niego i przestraszony, zapytał: - Słucham cię, panie. - Twoje modlitwy i ofiarność zostały zauważone przez Boga - rzekł anioł.",
      "- Wyślij teraz do Joppy swoich ludzi i zaproś do siebie Szymona Piotra,",
      "który jest gościem innego Szymona, garbarza. Jego dom znajduje się nad brzegiem morza.",
      "Gdy tylko anioł odszedł, Korneliusz przywołał dwóch służących i pobożnego żołnierza ze swej straży przybocznej.",
      "Opowiedział im o wszystkim i wysłał do Joppy.",
      "Nazajutrz, gdy posłańcy byli jeszcze w drodze, ale zbliżali się już do miasta, Piotr wyszedł na tarasowy dach domu, aby się modlić. Było to około dwunastej.",
      "Poczuł wtedy głód i miał ochotę coś zjeść. I gdy przygotowywano posiłek, doznał widzenia.",
      "Ujrzał otwarte niebo i jakby olbrzymią płachtę, opuszczaną za cztery rogi ku ziemi.",
      "Były na niej wszelkiego rodzaju zwierzęta, płazy i ptaki.",
      "I usłyszał głos: - Rusz się, Piotrze. Zabij je i jedz.",
      "- Nigdy w życiu, Panie! Nigdy nie jadłem żadnych nieczystych stworzeń, bo zabrania tego nasze prawo!",
      "- Nie uważaj za nieczyste tego, co Bóg oczyścił - rzekł ponownie głos.",
      "To samo powtórzyło się trzykrotnie, po czym płachta została z powrotem wzięta do nieba.",
      "Piotr z dużą niepewnością zastanawiał się nad znaczeniem wizji. Właśnie wtedy posłańcy Korneliusza stanęli przy bramie wejściowej. Zdążyli się dowiedzieć, gdzie się znajduje dom Szymona garbarza,",
      "i teraz pytali, czy zatrzymał się tu Szymon Piotr.",
      "A gdy on ciągle jeszcze zastanawiał się nad wizją, rzekł do niego Duch Święty: - Szuka cię trzech ludzi.",
      "Zejdź na dół i idź z nimi bez wahania. To Ja ich posłałem.",
      "Zszedł więc Piotr i zwrócił się do przybyłych: - To mnie szukacie. Co was sprowadza?",
      "- Wzywa cię Korneliusz - odpowiedzieli - rzymski setnik, człowiek sprawiedliwy i traktujący Boga poważnie, mający dobrą opinię wśród Hebrajczyków. Właśnie jemu anioł polecił wezwać cię do jego domu i posłuchać tego, co masz do powiedzenia.",
      "Piotr zaprosił ich do środka i udzielił noclegu. Nazajutrz, wraz z kilkoma wierzącymi z Joppy, ruszyli w drogę.",
      "Następnego dnia przybyli do Cezarei. Korneliusz czekał już na nich razem z zaproszonymi krewnymi i przyjaciółmi.",
      "Gdy Piotr wchodził do jego domu, wyszedł mu na spotkanie i padł mu do nóg, oddając cześć.",
      "Lecz Piotr rzekł: - Wstań! Ja też jestem tylko człowiekiem.",
      "I rozmawiając z Korneliuszem, wszedł do środka, gdzie czekało już wiele osób.",
      "Wtedy przemówił do nich: - Dobrze wiecie, że Hebrajczykowi nie wolno kontaktować się ani nawet zbliżać do poganina. Bóg jednak objawił mi, że nikogo nie należy uważać za nieczystego i gorszego.",
      "Dlatego przyszedłem bez sprzeciwu. Pytam więc, dlaczego mnie wezwaliście.",
      "- Cztery dni temu - odrzekł Korneliusz - modliłem się tu, w domu, około trzeciej po południu, gdy nagle stanął przede mną człowiek ubrany w lśniącą szatę",
      "i rzekł: \"Korneliuszu, twoje modlitwy i ofiarność zostały zauważone przez Boga!",
      "Wyślij więc do Joppy swoich ludzi i zaproś do siebie Szymona Piotra, który jest gościem innego Szymona, garbarza, mieszkającego nad brzegiem morza\".",
      "Toteż natychmiast po ciebie posłałem i dobrze zrobiłeś, że przybyłeś. Zebraliśmy się więc tu w obecności Boga, by usłyszeć to wszystko, co Pan ci przekazał!",
      "- Teraz naprawdę rozumiem - rzekł Piotr - że Bóg nie jest stronniczy,",
      "ale w każdym narodzie podoba Mu się ten, kto traktuje Go poważnie i postępuje sprawiedliwie.",
      "Wy już wiecie, że przekazał On Izraelowi dobrą nowinę o pokoju przez Jezusa, Mesjasza, który jest Panem wszystkich ludzi.",
      "Rozeszła się ona po całej Judei, począwszy od Galilei, odkąd Jan Chrzciciel wzywał do nawrócenia.",
      "Wiecie, że Bóg w szczególny sposób obdarzył Duchem Świętym i mocą Jezusa z Nazaretu. On, żyjąc na ziemi, czynił dobro i uzdrawiał wszystkich będących w sidłach diabła, ponieważ wspierał Go Bóg.",
      "My, apostołowie, jesteśmy świadkami tego wszystkiego, co uczynił w Judei i w Jerozolimie, gdzie Go zabito przez ukrzyżowanie.",
      "Ale trzeciego dnia po śmierci Bóg Go ożywił i pozwolił Mu się ukazać",
      "nie wszystkim, ale tylko nam jako świadkom uprzednio przez siebie wybranym. To my po Jego zmartwychwstaniu razem z Nim jedliśmy i piliśmy.",
      "On nakazał nam głosić i świadczyć Hebrajczykom, że to Jego ustanowił Bóg sędzią zarówno żyjących, jak i umarłych.",
      "Również wszyscy prorocy świadczą w Piśmie, że każdy, kto w Niego uwierzy, ze względu na Niego otrzyma przebaczenie grzechów.",
      "Piotr jeszcze mówił, gdy nagle na wszystkich słuchaczy zstąpił Duch Święty.",
      "Wierzący pochodzenia hebrajskiego, którzy przybyli z Piotrem, zdumieli się bardzo, że i poganie otrzymali dar Ducha Świętego.",
      "Słyszeli bowiem, jak mówią obcymi językami i wielbią Boga.",
      "- Czy ktoś mógłby zabronić ochrzczenia tych, którzy otrzymali Ducha Świętego tak samo jak my, Hebrajczycy? - zapytał Piotr.",
      "I polecił, aby ich zanurzono w imię Jezusa Chrystusa. Już po wszystkim poprosili Piotra, by został z nimi jeszcze kilka dni."
    ],
    [
      "Wkrótce wiadomość, że również poganie przyjęli słowo Boże, dotarła do apostołów i innych wierzących w Judei.",
      "Ale gdy Piotr powrócił do Jerozolimy, niektórzy wierzący Hebrajczycy zaczęli stawiać mu zarzuty.",
      "- Przebywałeś wśród pogan i nawet jadłeś z nimi! - oburzali się.",
      "Wtedy Piotr opowiedział im wszystko po kolei:",
      "- Pewnego dnia w Joppie, gdy się modliłem, doznałem uniesienia i miałem widzenie. Z nieba prosto na mnie spuszczone zostało coś jakby ogromna płachta, trzymana za cztery rogi.",
      "Zajrzałem do środka i zobaczyłem w niej różne gatunki zwierząt, płazów i ptaków.",
      "Usłyszałem też głos, mówiący do mnie: \"Rusz się, Piotrze, zabij je i jedz\".",
      "Odpowiedziałem na to: \"Nigdy w życiu, Panie! Nigdy nie jadłem żadnych nieczystych stworzeń, bo zabrania tego nasze Prawo\".",
      "Lecz głos z nieba odezwał się znowu: \"Nie uważaj za nieczyste tego, co Bóg oczyścił\".",
      "Powtórzyło się to trzy razy, po czym wszystko zostało z powrotem zabrane do nieba.",
      "Wtedy właśnie przed domem, w którym mieszkaliśmy, stanęli trzej ludzie, wysłani do mnie z Cezarei.",
      "Duch Święty powiedział mi, bym poszedł z nimi, nie zważając na to, że są poganami. Towarzyszyło mi tych oto sześciu wierzących. Gdy dotarliśmy do domu tego człowieka,",
      "opowiedział nam, że ukazał mu się anioł, który powiedział: \"Wyślij swoich ludzi do Joppy i zaproś Szymona Piotra.",
      "On powie ci coś, dzięki czemu ty i twoi domownicy zostaniecie zbawieni\".",
      "Gdy tylko zacząłem mówić, zstąpił na nich Duch Święty, tak samo jak na nas podczas Święta Pięćdziesiątnicy.",
      "Przypomniałem sobie wtedy słowa Pana: \"Jan Chrzciciel zanurzał w wodzie, lecz wy zostaniecie zanurzeni w Duchu Świętym\".",
      "Skoro więc poganom Bóg dał ten sam dar, co nam, którzy uwierzyliśmy w Jezusa Chrystusa, to czy ja mogłem sprzeciwić się Bogu?",
      "Po takich słowach zapadła cisza, po czym wszyscy wielbili Boga, mówiąc: - Zatem również poganom dał Bóg możliwość opamiętania się i wiecznego życia.",
      "Tymczasem wierzący, którzy po śmierci Szczepana uciekli z Jerozolimy przed prześladowaniami, dotarli aż do Fenicji, na Cypr i do Antiochii. Po drodze nikomu, oprócz Hebrajczyków, nie głosili słowa Bożego.",
      "Ale niektórzy z nich, ci z Cypru i z Cyreny, przybyli do Antiochii i dzielili się dobrą nowiną o Jezusie także z Grekami.",
      "Pan szczególnie im w tym pomagał, bo bardzo wielu uwierzyło i zwróciło się ku Niemu.",
      "Wieść o tym dotarła do kościoła w Jerozolimie. Wysłano więc tam Barnabę.",
      "Gdy przybył na miejsce i zobaczył działanie Bożej łaski, ogromnie się ucieszył i gorąco wszystkich zachęcał, by całym sercem trwali przy Panu.",
      "Był bowiem człowiekiem dobrym, pełnym Ducha Świętego i wiary. Dzięki temu przyłączyło się do Pana mnóstwo nowych ludzi.",
      "Potem Barnaba udał się do Tarsu, by odszukać Szawła.",
      "Gdy go znalazł, przyprowadził do Antiochii. Przez cały rok spotykali się razem z kościołem i nauczali liczne grono wierzących. Właśnie w Antiochii po raz pierwszy określono uczniów mianem \"należących do Chrystusa\".",
      "W tym też czasie przybyło z Jerozolimy do Antiochii kilku proroków.",
      "Jeden z nich, niejaki Agabos, wstał podczas spotkania kościoła i natchniony przez Ducha przepowiedział, że na całym świecie nastanie wielki głód. Stało się to za panowania Cezara Klaudiusza.",
      "Uczniowie postanowili więc udzielić pomocy wierzącym w Judei, dając to, na co każdego było stać.",
      "Swe dary wysłali starszym w Judei za pośrednictwem Barnaby i Szawła."
    ],
    [
      "Mniej więcej w tym samym czasie król Herod Agryppa zaczął prześladować niektórych wierzących z kościoła z Jerozolimie.",
      "Najpierw dokonał ścięcia apostoła Jakuba, brata Jana.",
      "A gdy zauważył, że Hebrajczycy są z tego zadowoleni, postanowił ująć jeszcze Piotra. Był to czas Święta Przaśników.",
      "Polecił go związać i wtrącić do więzienia, a czterem czteroosobowym wartom żołnierzy rozkazał go pilnować. Po świętach bowiem zamierzał urządzić mu publiczny proces.",
      "Piotr siedział więc w więzieniu, ale wierzący gorliwie modlili się do Boga w jego sprawie.",
      "W noc poprzedzającą planowany przez Heroda proces Piotr spał między dwoma żołnierzami, przykuty do nich łańcuchami. Reszta straży strzegła więzienia przy bramie.",
      "Nagle w celi zajaśniało i obok Piotra stanął anioł Pana. Trąceniem w bok obudził go i powiedział: - Wstawaj szybko! W tym samym momencie z rąk Piotra opadły łańcuchy.",
      "- Ubierz się i włóż sandały - dodał anioł. Piotr posłuchał. - A teraz narzuć płaszcz i chodź za mną - rzekł.",
      "Piotr wyszedł z celi i szedł za nim. Nie zdawał sobie jednak sprawy, że wszystko, co anioł robił, było prawdziwe. Sądził, że ma jakieś widzenie.",
      "Tak minęli pierwszą i drugą straż i doszli do wspomnianej już żelaznej bramy, prowadzącej do miasta. Ta sama się przed nimi otworzyła. Wyszli więc i szli ulicą, gdy niespodziewanie anioł opuścił Piotra.",
      "Dopiero wtedy Piotr oprzytomniał. - Więc Pan naprawdę posłał swego anioła - powiedział sam do siebie - by wyrwał mnie z rąk Heroda i ocalił przed tym, na co czekali Hebrajczycy.",
      "Rozejrzał się i udał się do domu Marii, matki Jana Marka, gdzie wiele osób zgromadziło się na modlitwę.",
      "Zapukał do bramy. Służąca Rode podeszła sprawdzić, kto to.",
      "Gdy poznała po głosie, że to Piotr, z radości zapomniała mu otworzyć. Biegiem wróciła i powiedziała, że Piotr stoi przed bramą.",
      "- To niemożliwe. Chyba oszalałaś - odpowiedzieli jej. Gdy jednak nieugięcie to potwierdzała, stwierdzili: - W takim razie to jego anioł. Widocznie Piotr nie żyje.",
      "Ale Piotr nie przestawał pukać. Otworzyli więc bramę i na jego widok doznali szoku.",
      "Piotr dał im ręką znak, by umilkli, i opowiedział, w jaki sposób Pan wyprowadził go z więzienia. - Powiedzcie o tym Jakubowi i innym - rzekł, po czym oddalił się w nieznanym kierunku.",
      "O świcie w więzieniu powstało totalne zamieszanie. Żołnierze głowili się, gdzie się podział Piotr.",
      "Gdy Herod Agryppa kazał przeszukać więzienie i nie znalazł go, postawił strażników przed sądem i rozkazał ich zabić. Sam zaś opuścił Judeę i zatrzymał się w Cezarei.",
      "Herod był oburzony na mieszkańców pobliskiego Tyru i Sydonu. Ich przedstawiciele przybyli więc do niego. Pozyskali sobie sekretarza królewskiego, Blasta, dzięki któremu przedstawili Herodowi swą prośbę o ugodę. Byli bowiem zależni od sprowadzanej z jego państwa żywności.",
      "W wyznaczonym na odpowiedź dniu Agryppa włożył królewskie szaty, zasiadł na tronie i publicznie do nich przemówił.",
      "Gdy skończył, lud z zachwytu wołał: - To głos Boga, nie człowieka!",
      "Natychmiast jednak anioł Pański poraził Heroda chorobą za to, że otrzymanej czci nie skierował na Boga. I umarł, zjedzony przez robactwo.",
      "Tymczasem wpływ słowa Bożego wzmacniał się i rozszerzał.",
      "Barnaba z Pawłem wypełnili misję przekazania darów Jerozolimie i powrócili do Antiochii, zabierając ze sobą Jana Marka."
    ],
    [
      "W kościele w Antiochii prorokami i nauczycielami byli: Barnaba, Szymon (zwany Nigrem), Lucjusz z Cyreny, Manaen (który wychowywał się razem z tetrarchą Herodem Antypasem) oraz Szaweł.",
      "Pewnego dnia, gdy wielbili Pana i pościli, Duch Święty powiedział im: - Przeznaczcie Barnabę i Szawła do specjalnego zadania, do którego ich powołałem.",
      "Po dalszym poście i modlitwie położyli na nich ręce na znak posłania i wyprawili w drogę.",
      "Posłani przez Ducha Świętego Barnaba i Szaweł zeszli do portu w Seleucji, skąd popłynęli na Cypr.",
      "Gdy znaleźli się w Salaminie, głosili słowo Boże w tamtejszych synagogach. Mieli ze sobą do pomocy Jana Marka.",
      "Głosząc ewangelię, przeszli całą wyspę i dotarli do Pafos. Tam natknęli się na niejakiego Bar-Jezusa, maga, który był fałszywym hebrajskim prorokiem.",
      "Należał do otoczenia prokonsula Sergiusza Pawła, człowieka bardzo rozsądnego. Ten zaprosił do siebie Barnabę i Szawła, chcąc posłuchać słowa Bożego.",
      "Natomiast Elimas - mag (tak bowiem tłumaczy się jego imię), starał się nie dopuścić, by prokonsul uwierzył w Jezusa.",
      "Wówczas Szaweł (noszący również imię Paweł), napełniony Duchem Świętym, spojrzał mu prosto w oczy i rzekł:",
      "- Ty synu diabelski, przesiąknięty podstępem i oszustwem, wrogu wszelkiej sprawiedliwości! Czy nie przestaniesz wykrzywiać prostych dróg Pana?",
      "Oto On sam cię ukarze i zostaniesz na pewien czas porażony ślepotą! I natychmiast ogarnęła go ciemność. Miotał się po omacku, szukając kogoś, kto by go mógł poprowadzić.",
      "Widząc, co się stało, prokonsul uwierzył, zdumiony mocą nauki Pańskiej.",
      "Potem Paweł i jego towarzysze odpłynęli z Pafos i przybili do portu Perge w Pamfilii. Tam Jan Marek odłączył się od nich i wrócił do Jerozolimy.",
      "Oni natomiast udali się dalej do Antiochii w prowincji Pizydia. Poszli w szabat do synagogi na nabożeństwo i usiedli.",
      "Po odczytaniu fragmentów z Prawa Mojżeszowego i pism proroków przełożeni synagogi zaproponowali im: - Przyjaciele! Jeśli macie dla nas jakieś słowo zachęty, to mówcie!",
      "Wtedy Paweł wstał i dał ręką znak, że zaczyna: - Drodzy Izraelici i wy wszyscy, którzy czcicie Boga!",
      "Bóg Izraela wybrał naszych przodków i wyciągnął do nich rękę, w cudowny sposób wyprowadzając ich z niewoli egipskiej.",
      "Potem, przez około czterdzieści lat znosił ich na pustyni.",
      "Wytępił także siedem plemion ziemi Kanaan i dał ją w dziedzictwo Izraelowi.",
      "Trwało to około czterysta pięćdziesiąt lat. Następnie dawał im sędziów - przywódców aż do czasów proroka Samuela.",
      "Wtedy Izrael zażądał od Boga króla. Dał więc im na czterdzieści lat króla Saula, syna Kisza, pochodzącego z pokolenia Beniamina.",
      "Potem jednak odrzucił go i powołał króla Dawida, o którym powiedział: \"Znalazłem Dawida, syna Jessego, człowieka bliskiego memu sercu. On wypełni wszystkie moje zamiary\".",
      "To właśnie jego potomek, Jezus, jest obiecanym Zbawicielem Izraela!",
      "Przed Jego nadejściem Jan Chrzciciel wzywał cały nasz naród do opamiętania się i wyrażenia tego w symbolicznym zanurzeniu.",
      "Pod koniec swojej misji Jan oznajmił: \"Czy domyślacie się, kim jestem? Nie, nie jestem Mesjaszem! Ale On już nadchodzi. Ja nie jestem godny być nawet Jego sługą, który zdejmuje Mu buty\".",
      "Drodzy Izraelici, potomkowie Abrahama, i wy, poganie, którzy czcicie Boga! To dla nas została posłana wieść o zbawieniu!",
      "Mieszkańcy Jerozolimy i ich przywódcy nie rozpoznali w Jezusie Mesjasza. A skazując Go na śmierć, wypełnili słowa proroków, które w każdy szabat czytali.",
      "Choć nie znaleźli powodów wydania Go na śmierć, domagali się, by Piłata Go stracił.",
      "Gdy już wykonali wszystko, co o Nim przepowiedzieli prorocy, zdjęli Jego ciało z krzyża i złożyli w grobowcu.",
      "Ale Bóg przywrócił Go do życia!",
      "Potem przez wiele dni ukazywał się tym, którzy szli z Nim z Galilei do Jerozolimy. To oni świadczą teraz o Nim przed Izraelem.",
      "My również przynosimy wam tę dobrą nowinę: wskrzeszając Jezusa, Bóg spełnił w naszych czasach obietnice dane naszym przodkom!",
      "To o Jezusie napisano w psalmie drugim: \"Ty jesteś moim Synem, Ciebie dziś zrodziłem\".",
      "Bóg przepowiedział przecież także, że wskrzesi Jezusa, który nigdy już nie powróci do grobu: \"Uczynię coś cudownego, tak jak obiecałem Dawidowi\".",
      "A w innym psalmie powiedział: \"Nie pozwolisz, aby Twój Święty uległ rozkładowi\".",
      "Jednak Dawid po spełnieniu swojej służby zgodnie z wolą Boga zmarł i został pochowany, a jego ciało uległo rozkładowi.",
      "Ciało zaś Tego, którego Bóg wskrzesił z martwych, nie uległo zniszczeniu.",
      "Bracia, słuchajcie! Właśnie w Nim znajdziecie przebaczenie grzechów.",
      "Każdy, kto Mu zaufa, zostanie uniewinniony ze wszystkich przestępstw, z których Prawo Mojżesza nie mogło was uwolnić.",
      "Uważajcie jednak, żeby nie spełniły się na was słowa proroków:",
      "\"Wy, którzy gardzicie prawdą, spójrzcie i przepadnijcie, bo za waszych dni uczynię coś, czemu nie zechcecie uwierzyć, choć będzie wam głoszone\".",
      "Gdy Paweł skończył swą mowę, proszono go, żeby w następny szabat też o tym nauczał.",
      "Po nabożeństwie wielu Żydów i pobożnych pogan poszło razem z Pawłem i Barnabą, a ci nakłaniali ich do trwania w łasce Bożej.",
      "Za tydzień prawie całe miasto zebrało się, by słuchać słów Pana.",
      "A gdy religijni przywódcy hebrajscy zobaczyli tłumy, opanowała ich zazdrość i, obrzucając Pawła obelgami, zaprzeczali wszystkiemu, co mówił.",
      "Wówczas wraz z Barnabą wprost im oświadczył: - Wam, Hebrajczykom, należało najpierw przekazać dobrą nowinę od Boga. Skoro jednak ją odrzucacie i uważacie siebie za niegodnych życia wiecznego, zaniesiemy ją poganom.",
      "Tak bowiem nakazał nam Pan: \"Uczyniłem Cię światłem dla pogan, byś niósł zbawienie aż po krańce ziemi\".",
      "Słysząc to, poganie z radością przyjęli słowo i uwierzyli wszyscy przeznaczeni do życia wiecznego.",
      "A słowo Pana szerzyło się po całej okolicy.",
      "Wówczas starszyzna hebrajska podburzyła pobożne i wpływowe kobiety oraz władze miasta i zaczęła prześladować Pawła i Barnabę, doprowadzając do ich wypędzenia.",
      "Oni tylko strząsnęli tamtejszy kurz ze swych stóp i udali się do Ikonium.",
      "Tamtejsi uczniowie pozostali pełni radości i Ducha Świętego."
    ],
    [
      "W Ikonium apostołowie również udali się do synagogi. Dzięki ich nauczaniu mnóstwo Hebrajczyków i Greków zaufało Jezusowi.",
      "Ale niektórzy zatwardziali Hebrajczycy podburzyli przeciwko nim pozostałych pogan.",
      "Mimo to Paweł i Barnaba zostali tam na dłużej i odważnie mówili o Panu. On potwierdzał prawdziwość ich nauczania o Jego łasce i dokonywał przez nich cudownych znaków.",
      "Z tego powodu miasto się podzieliło: jedni trzymali z religijnymi przywódcami hebrajskimi, drudzy byli po stronie apostołów.",
      "Gdy jednak Paweł i Barnaba dowiedzieli się, że niektórzy poganie, Hebrajczycy i władze miasta chcą ich znieważyć i ukamienować,",
      "ratowali się ucieczką do Likaonii, w okolice miast Listry i Derbe,",
      "gdzie kontynuowali głoszenie dobrej nowiny.",
      "W Listrze mieszkał pewien człowiek, który od urodzenia miał sparaliżowane nogi i nie mógł chodzić.",
      "Bardzo dokładnie słuchał słów Pawła, który zauważył go i dostrzegł w nim wiarę potrzebną do zbawienia.",
      "Zawołał więc do niego: - Wstań na nogi! Chory dosłownie podskoczył i zaczął chodzić.",
      "Zgromadzone tłumy na widok czynu Pawła zaczęły krzyczeć po likaońsku: - Bogowie pod postacią tych ludzi nas nawiedzili!",
      "Barnabę uznali za Zeusa, a Pawła za Hermesa, bo to on głównie przemawiał.",
      "Miejscowy kapłan świątyni Zeusa, położonej na peryferiach, przyprowadził do bram miasta woły ustrojone girlandami kwiatów, aby razem z ludem złożyć je im w ofierze.",
      "Gdy Barnaba i Paweł spostrzegli, co się dzieje, rozdarli ze zgrozy swe szaty i wbiegli w tłum, krzycząc:",
      "- Ludzie! Co robicie?! Tak samo jak wy jesteśmy tylko ludźmi! Przynieśliśmy wam dobrą nowinę, byście odwrócili się od tych martwych bożków ku Bogu żywemu, który stworzył niebo, ziemię, morze oraz wszystko, co w nich jest.",
      "W przeszłości przyzwalał On wszystkim narodom chodzić własnymi drogami,",
      "ale nigdy nie przestał dawać o sobie znać. Zawsze robił coś dobrego: zsyłał deszcze i dobre plony, dawał wam żywność i napełniał serca radością.",
      "Z trudem, ale powstrzymali lud od złożenia im ofiary.",
      "Wkrótce jednak przybyli z Antiochii i Ikonium Hebrajczycy, którzy podburzyli tłumy. Ukamienowano Pawła i wywleczono go za miasto, sądząc, że nie żyje.",
      "Lecz gdy otoczyli go wierzący, on podniósł się i powrócił do miasta. A następnego dnia udał się wraz z Barnabą do Derbe.",
      "Głosili tam dobrą nowinę i pozyskali wielu uczniów, po czym wrócili do Listry, Ikonium i Antiochii,",
      "gdzie umacniali uczniów i zachęcali do trwania z zaufaniu do Jezusa. Przypominali, że droga do królestwa Bożego prowadzi przez wiele bolesnych doświadczeń.",
      "Wyznaczyli tam również przywódców dla każdej wspólnoty, w poście i modlitwie powierzając ich opiece Pana, któremu zaufali.",
      "Potem przez Pizydię przybyli z powrotem do Pamfilii.",
      "Dzielili się słowem Bożym w Perge, po czym udali się do Attalii.",
      "Stamtąd popłynęli do Antiochii, z której rozpoczęli to powierzone im łaską Boga dzieło.",
      "Gdy się tam znaleźli, zebrali wszystkich wierzących i opowiedzieli im o tym, co Bóg przez nich uczynił i jak poganom otworzył drzwi wiary.",
      "I pozostali tam z wierzącymi przez dłuższy czas."
    ],
    [
      "Tymczasem przyszło z Judei kilku ludzi, którzy zaczęli nauczać wierzących: \"Jeśli nie poddacie się obrzędowi obrzezania, nakazanego przez Mojżesza, nie możecie być zbawieni\".",
      "Początkowo Paweł i Barnaba prowadzili z nimi długie dyskusje. W końcu jednak postanowiono, że razem z kilkoma wierzącymi wyruszą do Jerozolimy, aby całą sprawę przedstawić do rozstrzygnięcia apostołom i starszym kościoła.",
      "Wyprawieni przez kościół szli przez Fenicję i Samarię, odwiedzając wierzących. Ich opowieści o tym, że poganie również się nawracają, wywoływały wszędzie wielką radość.",
      "W Jerozolimie spotkali się z apostołami i starszymi kościoła i przekazali im relację o tym, co Bóg przez nich czynił.",
      "Kilku wierzących, byłych faryzeuszy, oświadczyło, że nawróceni poganie muszą zostać obrzezani i przestrzegać Prawa.",
      "Apostołowie i starsi zebrali się więc ponownie, aby rozpatrzyć ten problem.",
      "Po długiej dyskusji głos zabrał Piotr: - Bracia! Wiecie dobrze, że już dawno Bóg wybrał mnie spośród was, abym mógł przekazać dobrą nowinę także poganom.",
      "Ten, który zna ludzkie serca, okazał im przychylność, tak jak i nam, dając im Ducha Świętego.",
      "Nie uczynił między nami żadnej różnicy i przez wiarę oczyścił ich serca.",
      "Dlaczego więc teraz macie zamiar poprawiać Boga i nałożyć na wierzących pogan ciężar, którego ani nasi ojcowie, ani my sami nie potrafiliśmy udźwignąć?",
      "Przecież wierzymy, że tak jak oni jesteśmy zbawieni łaską Jezusa, naszego Pana.",
      "Wtedy wszyscy zamilkli i słuchali opowiadania Barnaby i Pawła o cudach, które Bóg uczynił przez nich wśród pogan.",
      "Kiedy skończyli, zabrał głos Jakub: - Posłuchajcie mnie, bracia.",
      "Szymon Piotr opowiedział nam, jak Bóg wybrał sobie pogan do swego kościoła.",
      "Zgadzają się z tym słowa proroków:",
      "\"Potem wrócę i odbuduję zniszczony namiot Dawida,",
      "aby i poganie mogli znaleźć Pana - wszyscy ci, których uznałem za swoich - mówi Pan, który dokonuje tego,",
      "co zaplanował od samego początku\".",
      "Dlatego sądzę, że nie powinniśmy przeszkadzać poganom przychodzącym do Boga.",
      "Napiszemy im tylko list, żeby unikali mięsa ofiarowanego bożkom, cudzołóstwa, spożywania mięsa zwierząt uduszonych i krwi.",
      "Bo od wieków we wszystkich miastach są synagogi, w których co szabat się zbierają Hebrajczycy i tych rzeczy przestrzegają.",
      "Wtedy apostołowie wraz ze starszymi i całym zgromadzeniem postanowili wybrać kilku braci i wysłać ich z Pawłem i Barnabą do Antiochii, by przekazali powziętą przez nich decyzję. Wybrano Judę, zwanego Barsabas, i Sylasa - wybijających się wśród braci.",
      "Napisali tak: \"Apostołowie i starsi z Jerozolimy pozdrawiają braci w Antiochii, Syrii i Cylicji.",
      "Dowiedzieliśmy się, że niektórzy od nas - bez naszej wiedzy - siali wśród was niepokój i wzbudzali wątpliwości.",
      "Dlatego właśnie jednomyślnie postanowiliśmy posłać do was, wraz z umiłowanymi Barnabą i Pawłem, dwóch wybranych przez nas braci, Judę i Sylasa,",
      "którzy dla naszego Pana ryzykowali życie.",
      "Oni osobiście potwierdzą wam nasze stanowisko w tej sprawie.",
      "Uznaliśmy bowiem - i Duch Święty, i my - by nie obarczać was dodatkowymi obowiązkami oprócz tego, co niezbędne:",
      "byście unikali spożywania mięsa ofiarowanego bożkom, mięsa zwierząt uduszonych, krwi oraz cudzołóstwa. Dobrze zrobicie, nie mając z tym nic wspólnego. Pozdrawiamy was\".",
      "Posłańcy udali się zatem do Antiochii, gdzie zwołali wszystkich wierzących i wręczyli im list.",
      "A gdy go przeczytano, zapanowała wielka radość.",
      "Zaś Juda i Sylas, którzy byli prorokami, umacniali ich wiarę słowami pełnymi zachęty.",
      "Spędzili z nimi jeszcze jakiś czas, po czym bracia pożegnali ich i z pozdrowieniami odesłali do Jerozolimy.",
      "Paweł i Barnaba pozostali w Antiochii, aby wraz z innymi głosić słowo Pańskie i nauczać.",
      "-",
      "Jakiś czas później Paweł zaproponował Barnabie: - Odwiedźmy wszystkie miasta, w których głosiliśmy słowo Boże i sprawdźmy, jak miewają się wierzący.",
      "Barnaba zaproponował, żeby zabrać też Jana, zwanego też Markiem.",
      "Jednak Paweł nie chciał, bo Marek odszedł od nich w Pamfilii i nie brał udziału w ich pracy.",
      "Powstał więc konflikt. Apostołowie rozdzielili się. Barnaba z Markiem odpłynęli na Cypr.",
      "Paweł natomiast wziął sobie Sylasa. Powierzony przez braci opiece Pana,",
      "przemierzał Syrię i Cylicję i dodawał otuchy tamtejszym wspólnotom."
    ],
    [
      "Najpierw udał się do Derbe i Listry. Spotkał tam ucznia imieniem Tymoteusz, syna wierzącej Hebrajki i Greka.",
      "Wierzący z Listry i Ikonium wydali o nim bardzo dobrą opinię.",
      "Paweł zaproponował mu, by przyłączył się nich. Najpierw jednak poddał go obrzędowi obrzezania - ze względu na Hebrajczyków zamieszkujących te okolice. Wszyscy bowiem wiedzieli, że tylko jego ojciec był Grekiem.",
      "Odwiedzając miasta, zachęcali wierzących do przestrzegania postanowień apostołów i starszych z Jerozolimy.",
      "A kościoły z dnia na dzień wzrastały w liczbę chrześcijan i umacniały się w zaufaniu do Pana.",
      "Następnie podróżowali przez Frygię i Galację, gdyż tym razem Duch Święty nie pozwolił im nauczać słowa z Azji Mniejszej.",
      "Szli wzdłuż granicy Myzji i chcieli skierować się do prowincji Bitynii, lecz Duch Jezusa znowu na to nie pozwolił.",
      "Poszli więc przez Myzję do Troady.",
      "W nocy Paweł miał widzenie. Ujrzał Macedończyka, który stał i błagał: \"Przybądź do Macedonii i pomóż nam!\"",
      "To przesądziło, że postanowiliśmy udać się do Macedonii. Uznaliśmy bowiem, że to sam Bóg nas posyła, by głosić tam dobrą nowinę.",
      "Z Troady popłynęliśmy prosto do Samotraki, a następnego dnia do Neapolis.",
      "W końcu dotarliśmy do Filippi, miasta położonego w rzymskiej kolonii Macedonii. Tam zatrzymaliśmy się na kilka dni.",
      "W szabat udaliśmy się za miasto nad rzekę, gdzie - jak sądziliśmy - ludzie zbierają się na modlitwę. Usiedliśmy i rozmawialiśmy z zebranymi tam kobietami.",
      "Przysłuchiwała się nam niejaka Lidia z Tiatyry, która handlowała purpurą. Znała już Boga, a Pan otworzył jej serce na słowa wypowiadane przez Pawła.",
      "Została więc ochrzczona razem ze swoimi domownikami, a potem zaprosiła nas do siebie. - Jeśli wierzycie w moją wierność Panu - powiedziała - przyjdźcie i zamieszkajcie w moim domu. I wymogła to na nas.",
      "Pewnego dnia w drodze na miejsce modlitwy natknęliśmy się na opanowaną przez demona niewolnicę. Przynosiła swym właścicielom niezłe dochody, bo przepowiadała przyszłość.",
      "Szła za Pawłem i za nami, krzycząc: - Ci ludzie to słudzy Boga najwyższego! Oni głoszą wam drogę zbawienia!",
      "Powtarzało się to przez wiele dni. W końcu Paweł, bardzo tym znękany, odwrócił się i rzekł do demona: - W imieniu Jezusa Chrystusa rozkazuję ci: Wyjdź z niej! I ten natychmiast ją opuścił.",
      "Właściciele niewolnicy zobaczyli, że przepadły ich nadzieje na dalsze dochody. Pochwycili więc Pawła i Sylasa i zaciągnęli na rynek, do władz miasta.",
      "Postawili ich przed sędziami i powiedzieli: - Ci ludzie są Hebrajczykami, a zakłócają porządek publiczny w naszym mieście!",
      "Propagują styl życia, którego nam, Rzymianom, nie wolno prowadzić!",
      "Cały tłum zwrócił się przeciwko Pawłowi i Sylasowi, a sędziowie nakazali zedrzeć z nich ubranie i siec batami.",
      "Solidnie im dołożyli, po czym wtrącili do więzienia, a strażnikowi nakazali dobrze ich strzec.",
      "Po takim rozkazie strażnik wsadził ich do najgłębszej celi, a nogi zakuł w dyby.",
      "Około północy Paweł i Sylas wielbili Boga modlitwą i pieśniami. Wszyscy współwięźniowie przysłuchiwali się im.",
      "Nagle powstało tak wielkie trzęsienie ziemi, że zadrżały fundamenty więzienia. Wszystkie drzwi same się otworzyły, a kajdany pospadały ze wszystkich więźniów.",
      "Obudziło to również strażnika. Gdy zobaczył otwarte bramy, uznał, że więźniowie uciekli, i z przerażenia dobył miecza, aby się zabić.",
      "Wtedy Paweł głośno zawołał: - Nie rób sobie krzywdy! Jesteśmy tu wszyscy!",
      "Strażnik zażądał światła i cały drżąc ze strachu padł do nóg Pawłowi i Sylasowi.",
      "Wyprowadził ich z celi na zewnątrz i zapytał: - Panowie, co mam robić, żeby osiągnąć zbawienie?",
      "- Uwierz w Jezusa jako Pana - odpowiedzieli - a będziesz zbawiony ty i cały twój dom.",
      "I przedstawili jemu i wszystkim domownikom dobrą nowinę.",
      "Zaraz też zaprosił ich do siebie i opatrzył rany po biczowaniu, po czym dał się ochrzcić wraz z całą rodziną.",
      "Ugościł ich w swoim domu, gdzie ze wszystkimi ogromnie się cieszył, że zaufali Bogu.",
      "Następnego dnia sędziowie wysłali do strażnika żołnierzy z rozkazem: - Uwolnij tych ludzi.",
      "Strażnik przekazał wiadomość Pawłowi: - Sędziowie wydali rozkaz, żeby was uwolnić. Idźcie więc w pokoju.",
      "Paweł jednak zaprotestował: - O nie! Nas, obywateli rzymskich, bez wyroku wychłostano i wtrącono do więzienia. A teraz ukradkiem próbują się nas pozbyć? Niech sami przyjdą i nas uwolnią.",
      "Żołnierze przekazali tę odpowiedź sędziom. Ci przestraszyli się, słysząc, że apostołowie są Rzymianami.",
      "Przyszli więc osobiście i prosili ich o opuszczenie więzienia. Po uwolnieniu błagali też, żeby wyjechali z miasta.",
      "Paweł i Sylas wyszli z więzienia i zaszli do domu Lidii. Spotkali się z wierzącymi i dodawali ich otuchy. Dopiero wtedy opuścili miasto."
    ],
    [
      "Idąc dalej, minęli miasta Amfipolis i Apolonię i dotarli do Tesalonik, gdzie znajdowała się hebrajska synagoga.",
      "Zgodnie ze swym zwyczajem Paweł chodził tam przez kolejne trzy szabaty i przedstawiał zgromadzonym znaczenie Pisma.",
      "Dowodził, że Mesjasz miał cierpieć i zmartwychwstać i mówił: - Tym Mesjaszem jest Jezus, którego wam głoszę!",
      "Niektórzy słuchacze, w tym również pokaźna liczba pobożnych Greków i wpływowych kobiet, dali się przekonać i przyłączyli się do Pawła i Sylasa.",
      "Ale zawistni Hebrajczycy namówili kilku zbirów, aby wywołali zbiegowisko i wszczęli w mieście rozruchy. Otoczyli dom Jazona i szukali apostołów z zamiarem stawienia ich przed zgromadzeniem.",
      "Ponieważ ich nie znaleźli, zawlekli Jazona i kilku wierzących do władz miasta. - Oni przewracają świat góry nogami! - krzyczeli. - Teraz przyszli tutaj,",
      "a Jazon ich przyjął do siebie. Przeciwstawiają się decyzjom Cezara, bo uważają za króla jakiegoś Jezusa!",
      "Oskarżenie te zaniepokoiły zarówno zebranych, jak i władze.",
      "Dopiero po otrzymaniu sporej kaucji od Jazona i pozostałych, uwolnili ich.",
      "Nocą wierzący pospiesznie wyprawili Pawła i Sylasa do Berei. Ci, jak zwykle, skierowali się do synagogi.",
      "Tamtejsi mieszkańcy byli bardziej otwarci niż Tesaloniczanie. Całym sercem przyjęli słowo Boże i codziennie sprawdzali Pismo, czy istotnie tak mówi.",
      "Wielu z nich uwierzyło, w tym również grono szanowanych greckich kobiet oraz mężczyzn.",
      "Gdy Hebrajczycy z Tesalonik dowiedzieli się, że Paweł przedstawia w Berei słowo Boże, przyszli tam i też wywołali rozruchy.",
      "Wierzący natychmiast więc wysłali Pawła na wybrzeże. Sylas i Tymoteusz zostali na miejscu.",
      "Ci, którzy towarzyszyli Pawłowi, odprowadzili go aż do Aten, po czym wrócili z poleceniem dla Sylasa i Tymoteusza, aby szybko do Pawła dołączyli.",
      "Czekając na nich w Atenach, Paweł ogromnie się burzył na widok miasta pełnego bożków.",
      "Rozmawiał z Hebrajczykami i pobożnymi poganami w synagodze. Codziennie też dyskutował z różnymi ludźmi na rynku.",
      "Mieli z nim kontakt filozofowie ze szkoły epikurejskiej i stoickiej. Jedni mówili więc: - O czym ten nowinkarz chce nam powiedzieć? - Chyba jakieś nowe bóstwa głosi - mówili drudzy. Mówił bowiem o Jezusie i zmartwychwstaniu.",
      "Zabrali więc go na Areopag i pytali: - Możesz nam wyjaśnić, jaką nową religię głosisz?",
      "Bo nietypowe rzeczy wkładasz nam do głowy.",
      "A wszyscy Ateńczycy i przybysze nic innego nie robią tylko rozmawiają i słuchają nowinek.",
      "Stanął więc Paweł pośrodku Areopagu i przemówił: - Ateńczycy! Zauważyłem, że jesteście bardzo pobożni.",
      "Przechadzając się i oglądając wasze ołtarze, natknąłem się na jeden z napisem: \"Nieznanemu Bogu\". Właśnie o tym nieznanym Bogu, którego czcicie, chcę wam powiedzieć.",
      "On stworzył cały świat i wszystko na nim. Jest Panem nieba i ziemi, więc nie mieszka w ziemskich świątyniach!",
      "I nie ma potrzeby, żeby ludzkie ręce Mu w czymś pomagały, bo sam wszystkiemu daje życie i tchnienie, i wszystko, co potrzeba.",
      "On sprawił, że wszyscy ludzie na świecie biorą początek od jednego człowieka. On też rozmieścił narody na całej ziemi - wyznaczył im granice czasu i miejsca.",
      "Uczynił tak, by ludzie szukali Go, choćby po omacku, i znajdowali - bo jest niedaleko od każdego z nas.",
      "W Nim bowiem istniejemy, żyjemy i poruszamy się. Jak to ujął jeden z waszych poetów: \"Jesteśmy bowiem z Jego rodu\".",
      "A skoro jesteśmy z rodu Boga, nie powinniśmy sądzić, że jest On podobny do bożka ze złota, srebra lub kamienia, wykonanego według ludzkiego pomysłu.",
      "Bóg dotychczas znosił ludzką ignorancję, ale teraz wzywa wszystkich do opamiętania się,",
      "ponieważ wyznaczył już dzień, w którym sprawiedliwie osądzi świat. Uczyni to przez człowieka, którego sobie wybrał i uwiarygodnił przez wskrzeszenie z martwych.",
      "Gdy zebrani usłyszeli o zmartwychwstaniu umarłych, jedni zaczęli z tego drwić, a inni powiedzieli: - Wiesz, może innym razem cię posłuchamy.",
      "Wtedy Paweł opuścił Areopag.",
      "Lecz kilka osób uwierzyło i przyłączyło się do niego. Byli wśród nich członek rady Areopagu Dionizy oraz kobieta imieniem Damaris."
    ],
    [
      "Potem Paweł opuścił Ateny i udał się do Koryntu.",
      "Spotkał tam Akwilę, Hebrajczyka rodem z Pontu, który wraz z żoną Pryscyllą przybył niedawno z Włoch. Nakazem Cezara Klaudiusza wysiedlano bowiem z Rzymu wszystkich Hebrajczyków.",
      "Ponieważ zajmowali się tym samym, co on rzemiosłem, zamieszkał u nich i razem z nimi pracował.",
      "Każdy szabat spędzał w synagodze, gdzie nauczał i przekonywał zarówno Hebrajczyków, jak i Greków.",
      "Gdy z Macedonii przybyli Sylas i Tymoteusz, poświęcił się głównie głoszeniu ewangelii i dowodził Hebrajczykom, że Jezus jest Mesjaszem.",
      "Ponieważ jednak byli mu przeciwni i lekceważyli Jezusa, strząsnął kurz ze swych szat i powiedział: - Sami jesteście sobie winni. Spełniłem swój obowiązek. Od tej chwili będę nauczał pogan.",
      "Opuścił synagogę i udał się do sąsiedniego domu, należącego do niejakiego Tycjusza Justusa, człowieka bardzo pobożnego.",
      "W Pana uwierzył przełożony synagogi, Kryspus, wraz ze wszystkimi domownikami. Także wielu innych Koryntian uwierzyło i przyjęło chrzest.",
      "Pewnej nocy Paweł miał widzenie, w którym Pan powiedział: - Nie obawiaj się! Przemawiaj nadal, nie rezygnuj!",
      "Jestem z tobą i nikt nie zrobi ci krzywdy. W tym mieście jeszcze wielu ludzi należy do Mnie.",
      "I Paweł pozostał tam jeszcze półtora roku, nauczając słowa Bożego.",
      "W czasie gdy prokonsulem Achai był Gallio, Hebrajczycy zorganizowali wspólną akcję przeciwko Pawłowi i przywiedli go przed sąd.",
      "- Ten człowiek namawia ludzi, aby czcili Boga niezgodnie z Prawem - oskarżali go.",
      "A gdy Paweł otwierał już usta, by coś powiedzieć, Gallio zwrócił się do nich: - Słuchajcie, Hebrajczycy! Gdyby tu chodziło o jakieś przestępstwo, oszustwo czy inne bezprawie, z pewnością wysłuchałbym was co do słowa.",
      "Ale skoro jest to spór o słowa, imiona i o wasze Prawo, radźcie sobie sami. Ja nie chcę w ogóle się tym zajmować!",
      "I wypędził ich sprzed trybunału.",
      "Wtedy tłum rzucił się na nowego przełożonego synagogi, Sostenesa, i okładał go tuż przed trybunałem. Ale Gallio nie zwracał na to najmniejszej uwagi.",
      "Paweł dość długo jeszcze pozostał w Koryncie, po czym pożegnał wierzących i wraz z Pryscyllą i Akwilą popłynął do Syrii. W Kenchrach, zgodnie z obietnicą, ogolił głowę.",
      "Stamtąd udali się do Efezu. Zostawił towarzyszy na statku, a sam wszedł do synagogi i nauczał Hebrajczyków.",
      "Prosili go, żeby został na dłużej, lecz odmówił.",
      "- Jeśli Bóg da, wrócę do was - powiedział, po czym pożegnał się i odpłynął z Efezu.",
      "Następnie odwiedził i pozdrowił kościół w Cezarei i udał się do Antiochii.",
      "Tam się na jakiś czas zatrzymał. Potem znowu wyruszył, przemierzając Galację i Frygię, gdzie dodawał otuchy wierzącym.",
      "Tymczasem do Efezu przybył niejaki Apollos, Hebrajczyk z Aleksandrii, mocny w mowie i w znajomości Pisma.",
      "Już wcześniej nauczał o \"drodze Pana\" i płomiennie przemawiał na temat Jezusa, choć znał tylko chrzest Jana Chrzciciela.",
      "W synagodze w Efezie przemawiał więc odważnie. Gdy go usłyszeli Pryscylla i Akwila, zabrali go do siebie i dokładnie przedstawili \"drogę Bożą\".",
      "Ponieważ chciał on odwiedzić Achaję, wierzący napisali mu list polecający, by go tam ugoszczono. Po przybyciu bardzo pomógł wszystkim, którzy zaufali łasce Pana.",
      "Skutecznie bowiem rozprawiał się z Hebrajczykami w publicznych dyskusjach, wykazując na podstawie Pisma, że Jezus naprawdę jest Mesjaszem."
    ],
    [
      "Podczas gdy Apollos przebywał w Koryncie, Paweł podróżował przez tamte tereny i przybył do Efezu. Natknął się tam na grupę wierzących.",
      "- Czy otrzymaliście Ducha Świętego, gdy uwierzyliście? - zapytał ich. - Nawet nie słyszeliśmy o Duchu Świętym! - odpowiedzieli mu.",
      "- To jaki chrzest przyjęliście? - Chrzest Jana Chrzciciela - wyjaśnili.",
      "- Jan zanurzał na znak opamiętania się i wzywał ludzi, by uwierzyli w Tego, który przyjdzie po nim - w Jezusa.",
      "Gdy tylko o tym usłyszeli, zaraz dali się zanurzyć w imię Jezusa.",
      "Paweł położył na nich ręce i zstąpił na nich Duch Święty. Zaczęli też mówić obcymi językami i prorokować.",
      "A było ich około dwunastu mężczyzn.",
      "Następnie Paweł poszedł do synagogi i przez trzy miesiące śmiało nauczał o królestwie Bożym.",
      "Ale niektórzy byli zatwardziali. Zamiast się opamiętać, publicznie wyśmiewali drogę Pana. Paweł odszedł więc od nich, zabierając ze sobą wierzących. Odtąd codziennie przemawiał w szkole Tyrannosa.",
      "Trwało to dwa lata, aż wszyscy mieszkańcy prowincji Azja, tak Hebrajczycy jak i Grecy, usłyszeli słowo Pana.",
      "A Bóg dokonywał rękami Pawła niezwykłych cudów.",
      "Nawet chusty i części jego odzieży kładzione na chorych powodowały uzdrowienie lub uwolnienie od demonów.",
      "Tymczasem wędrowni egzorcyści hebrajscy próbowali uwalniać innych od demonów, powołując się na imię Jezusa. Mówili: - Rozkazuję ci, demonie, przez Jezusa, którego głosi Paweł!",
      "Robiło to siedmiu synów Skewasa, hebrajskiego arcykapłana.",
      "Jednak demon tak im odpowiedział: - Znam Jezusa i znam Pawła, a wy, coście za jedni?",
      "I człowiek owładnięty przez demona rzucił się na nich. Pobił ich tak dotkliwie, że nadzy i poranieni uciekli z tego domu.",
      "Wieść o tym szybko rozeszła się wśród wszystkich Hebrajczyków i Greków w Efezie. Ogarnął ich lęk i z szacunkiem odnosili się do imienia Jezusa.",
      "Wielu nowych wierzących wyznawało publicznie swoje złe czyny.",
      "Niemała grupa tych, którzy uprawiali czarną magię, przyniosła swoje tajemne księgi i publicznie je spaliła. Ich wartość oszacowano na pięćdziesiąt tysięcy denarów w srebrze.",
      "Tak oto słowo Boże się rozszerzało i potężnie oddziaływało.",
      "Po tych wydarzeniach Paweł postanowił, że odwiedzi Macedonię i Achaję i uda się do Jerozolimy. Dodał też: - Muszę też zobaczyć i Rzym.",
      "Wysłał do Macedonii swoich dwóch pomocników, Tymoteusza i Erasta, a sam jeszcze trochę pozostał w prowincji Azja.",
      "Właśnie w tym czasie powstały w Efezie ogromne zamieszki na tle \"drogi Pana\".",
      "Niejaki Demetriusz zatrudniał wielu rzemieślników przy wyrobie srebrnych miniaturek świątyni bogini Artemidy.",
      "Zwołał więc pracowników i innych rzemieślników tej branży i powiedział: - Słuchajcie! Nasz fach przynosi nam duże zyski.",
      "Sami widzieliście i słyszeliście, że nie tylko w Efezie, ale i w całej naszej prowincji Paweł przewraca ludziom w głowach. Twierdzi, że bogowie nie mogą być dziełem ludzkich rąk.",
      "Chodzi mi nie tylko o nasze straty, ale i o to, że świątynia wielkiej bogini Artemidy może zostać zlekceważona i utracić wielkość i cześć, jaką oddaje jej cała prowincja Azja i inni mieszkańcy ziemi.",
      "Na te słowa zebrani zawrzeli gniewem i zaczęli wołać: - Wielka Artemida Efeska!",
      "Rozruchy ogarnęły całe miasto. Tłum porwał Gajusa i Arystarcha, dwóch towarzyszy podróży Pawła, i zawlekł ich do amfiteatru.",
      "Chciał tam pójść i Paweł, ale wierzący mu nie pozwolili.",
      "Również zaprzyjaźnieni z nim przedstawiciele władz prowincji prosili go przez posłańców, by nie ryzykował przyjścia do amfiteatru.",
      "A tam każdy krzyczał co innego. Panowało totalne zamieszanie, a większość w ogóle nie wiedziała, po co się zebrano.",
      "Kilku Hebrajczyków wyciągnęło z tłumu Aleksandra i wypchnęło naprzód. On dał znak ręką, prosząc o możliwość obrony.",
      "Gdy jednak ludzie zobaczyli, że jest Hebrajczykiem, jak na komendę zaczęli krzyczeć: - Wielka Artemida Efeska! - i robili to prawie dwie godziny.",
      "Wreszcie sekretarzowi rady miejskiej udało się uciszyć tłum. - Obywatele Efezu! - zaczął. - Któż nie wie, że Efez stoi na straży świątyni wielkiej Artemidy, której posąg zesłał nam sam Zeus?",
      "Skoro jest to oczywiste, to należy zachować spokój i nie robić niczego pochopnego.",
      "Ludzie, których tu przywlekliście, ani nie ukradli niczego w świątyni Artemidy, ani nie rzucają na nią oszczerstw.",
      "A jeśli Demetriusz i inni rzemieślnicy mają przeciw nim jakieś zarzuty, są przecież na rynku sędziowie. Niech wniosą do nich oskarżenie.",
      "Jeśli zaś są inne skargi, rozpatrzy je rada miejska na najbliższym posiedzeniu.",
      "Z powodu dzisiejszych wydarzeń grozi nam jednak oskarżenie o wszczynanie rozruchów. Jak bowiem wyjaśnimy, po co się tu zeszliśmy?",
      "I tymi słowami rozwiązał zgromadzenie."
    ],
    [
      "Po ustaniu zamieszek Paweł zwołał wierzących. Dodał im otuchy na pożegnanie i wyruszył do Macedonii.",
      "Obszedł tamte tereny, obficie zachęcając wierzących, i udał się do Grecji.",
      "Spędził tam trzy miesiące i planował wypłynięcie do Syrii. Dowiedział się jednak o spisku Hebrajczyków przeciw niemu i postanowił wrócić przez Macedonię.",
      "Towarzyszyli mu: Sopater, syn Pyrrusa z Berei, Arystarch i Sekundus z Tesalonik, Gajus z Derbe, Tymoteusz oraz Tychik i Trofim - z prowincji Azja.",
      "Oni to wyruszyli pierwsi i czekali na nas w Troadzie.",
      "My zaś, po święcie Paschy, odpłynęliśmy z Filippi i po pięciu dniach byliśmy już z nimi w Troadzie - jeszcze przez tydzień.",
      "W niedzielę (po szabacie) zebraliśmy się wszyscy na łamanie chleba. Przemawiał Paweł, a ponieważ następnego dnia odjeżdżał, przeciągnął swą mowę aż do północy.",
      "Pokój na górze, gdzie się zebraliśmy, oświetlony był wieloma lampami.",
      "W trakcie długiej przemowy Pawła sen zmorzył pewnego chłopca imieniem Eutych, który siedział w oknie. Śpiąc, spadł z trzeciego piętra i zabił się.",
      "Paweł szybko zszedł na dół i objął go. - Nie martwcie się - powiedział. - Będzie żył.",
      "Wrócił na górę, połamał chleb i jadł. Potem jeszcze do wschodu słońca przemawiał, po czym opuścił wierzących.",
      "Chłopiec zaś odzyskał życie, co wzbudziło u wszystkich ogromny entuzjazm.",
      "My już wcześniej udaliśmy się na statek, którym popłynęliśmy do Assos. Właśnie stamtąd mieliśmy zabrać Pawła. Bo postanowił, że pójdzie tam pieszo.",
      "Spotkaliśmy się z nim w Assos, zabraliśmy na pokład i popłynęliśmy do Mityleny.",
      "Nazajutrz minęliśmy wyspę Chios, następnego dnia przybiliśmy do wyspy Samos, skąd dzień później dopłynęliśmy do Miletu.",
      "Paweł postanowił bowiem nie zatrzymywać się w Efezie i nie spędzać więcej czasu w prowincji Azja. Chciał w miarę możliwości zdążyć do Jerozolimy na Święto Pięćdziesiątnicy.",
      "Dlatego z Miletu wezwał do siebie starszych kościoła w Efezie.",
      "Gdy przybyli, rzekł: - Wiecie, że od pierwszej chwili tu, w Azji, przez cały czas byłem z wami,",
      "służąc Panu z całą pokorą, we łzach i w prześladowaniach ze strony podstępnych Hebrajczyków.",
      "Nie uchylałem się przed mówieniem wam wszystkiego, co pożyteczne - nauczałem publicznie i prywatnie, w domach.",
      "Mówiłem Hebrajczykom i Grekom o nawróceniu do Boga i o zaufaniu Jezusowi, naszemu Panu.",
      "Teraz zaś, kierowany przez Ducha, udaję się do Jerozolimy. Nie wiem, co mnie tam spotka,",
      "oprócz tego, że Duch Święty we wszystkich miastach mówi mi o czekających mnie więzieniach i cierpieniach.",
      "Ale przecież moje życie nie jest najważniejsze. Najważniejsze jest, bym ukończył bieg i służbę, powierzoną mi przez Jezusa, naszego Pana, służbę głoszenia dobrej nowiny o łaskawości Boga.",
      "Wiem już, że wy, którym w moich wędrówkach opowiadałem o królestwie, nigdy mnie więcej nie zobaczycie.",
      "Dlatego oświadczam wam dziś: nie mam niczego na sumieniu,",
      "bo nie wahałem się przekazać wam pełnej woli Boga.",
      "Uważajcie na siebie i na stado, które Duch Święty powierzył wam jako przywódcom. Dobrze paście kościół Boga, nabyty Jego własną krwią.",
      "Niestety wiem, że po moim odejściu pojawią się wśród was - jak drapieżne wilki - fałszywi nauczyciele, którzy nie oszczędzą stada.",
      "Również niektórzy z was samych będą wypaczać prawdę, aby pozyskać sobie zwolenników.",
      "Czuwajcie więc! Miejcie w pamięci te trzy lata, które spędziłem z wami, dniem i nocą napominając każdego ze łzami w oczach.",
      "Teraz powierzam was Bogu i Jego cudownemu słowu, które może was umocnić i dać wspólne dziedzictwo ze wszystkimi Jego świętymi.",
      "Nigdy od nikogo nie żądałem ani pieniędzy, ani odzieży.",
      "Wiecie, że własnymi rękami zarabiałem na swoje utrzymanie i na potrzeby moich towarzyszy.",
      "Dałem wam przykład, jak należy pracować i wspierać potrzebujących - i pamiętać o słowach naszego Pana: \"Więcej szczęścia przynosi dawanie niż branie\".",
      "Po tych słowach padł na kolana i modlił się z nimi.",
      "Oni zaś z głośnym płaczem rzucili mu się na szyję i ucałowali.",
      "Najbardziej zasmuciły ich słowa, że już nigdy go nie zobaczą. Po czym odprowadzili go na statek."
    ],
    [
      "Pożegnaliśmy się ze starszymi i popłynęliśmy do Kos. Następnego dnia ruszyliśmy na Rodos, a stamtąd do Patary.",
      "Natrafiliśmy tam na statek płynący do Fenicji i zabraliśmy się nim.",
      "Minęliśmy Cypr, zostawiając go po lewej burcie, i popłynęliśmy do Syrii. Zawinęliśmy do portu w Tyrze, gdzie rozładowano statek.",
      "Odszukaliśmy miejscowych wierzących i postanowiliśmy zatrzymać się u nich tydzień. Z natchnienia Ducha Świętego mówili Pawłowi o niebezpieczeństwie podróży do Jerozolimy.",
      "Po tygodniu wyruszyliśmy z miasta do portu. Wszyscy bracia wraz z żonami i dziećmi odprowadzili nas. Nad brzegiem morza uklękliśmy i modliliśmy się razem.",
      "Po pożegnaniu wsiedliśmy na statek, oni zaś powrócili do domów.",
      "Dopłynęliśmy z Tyru i dobiliśmy do Ptolomaidy. Na jeden dzień odwiedziliśmy tamtejszych wierzących,",
      "a następnego dnia odpłynęliśmy do Cezarei. Zatrzymaliśmy się w domu ewangelisty Filipa, jednego z siedmiu diakonów,",
      "który miał cztery córki, dziewice - prorokinie.",
      "Podczas tego dłuższego pobytu przybył tu z Judei niejaki Agabos, prorok.",
      "Gdy nas odwiedził, wziął pas Pawła, związał nim swoje ręce i nogi i rzekł: - Tak mówi Duch Święty: \"Człowiek, do którego należy ten pas, zostanie tak związany w Jerozolimie przez Hebrajczyków i wydany w ręce pogan\".",
      "Gdy to usłyszeliśmy - my i miejscowi wierzący - błagaliśmy Pawła, aby nie szedł do Jerozolimy.",
      "- Po co płaczecie i ranicie mi serce? - odrzekł Paweł. - Przecież dla Jezusa, mojego Pana, gotów jestem nie tylko na więzienie w Jerozolimie, ale i na śmierć!",
      "Widząc, że nam nie ulegnie, uspokoiliśmy się: - Niech się dzieje wola Pana! - rzekliśmy.",
      "Wkrótce potem spakowaliśmy się i wyruszyliśmy do Jerozolimy.",
      "Towarzyszyło nam kilku uczniów z Cezarei. Po przybyciu na miejsce znaleźliśmy gościnę u pewnego Cypryjczyka, Mnazona, jednego z pierwszych wierzących.",
      "Chrześcijanie w Jerozolimie przywitali nas serdecznie.",
      "Następnego dnia udaliśmy się z Pawłem na spotkanie do Jakuba. Przybyli też wszyscy starsi kościoła.",
      "Po wzajemnym przywitaniu Paweł szczegółowo opowiedział o tym, czego przez jego pracę dokonał Bóg wśród pogan.",
      "Wszyscy chwalili za to Boga. I dodali: - Wiesz, drogi bracie, że wiele tysięcy Hebrajczyków zaufało Jezusowi i wszyscy skrupulatnie przestrzegają Prawa Mojżesza.",
      "Słyszeli jednak, że ty wzywasz Hebrajczyków mieszkających wśród pogan do odrzucenia Prawa - do zaprzestania ceremonii obrzezania i przestrzegania naszych zwyczajów.",
      "Co w takiej sytuacji? Na pewno dowiedzą się o twoim przybyciu.",
      "Oto nasza rada: Jest wśród nas czterech mężczyzn, którzy złożyli rytualne śluby.",
      "Dołącz do nich, przejdźcie ceremonię oczyszczenia i zapłać za ostrzyżenie was wszystkich. Wtedy wszyscy będą wiedzieć, że pogłoski na twój temat są fałszywe i że razem z innymi przestrzegasz Prawa.",
      "Jeśli chodzi o wierzących pogan, to już załatwiliśmy tę sprawę. Poprosiliśmy, aby nie jedli mięsa ofiarowanego bożkom, krwi, mięsa uduszonych zwierząt i unikali cudzołóstwa.",
      "Paweł ich posłuchał. Następnego dnia udał się z tymi czterema mężczyznami do świątyni, aby przejść ceremonię oczyszczenia na znak wypełnienia ślubów i że po siedmiu dniach każdy z nich przyniesie ofiarę.",
      "Gdy zbliżał się siódmy dzień, kilku Hebrajczyków z Azji ujrzało go w świątyni. Podburzyli tłum i z krzykiem rzucili się na niego:",
      "- Izraelici! Pomóżcie nam! Ten człowiek wszędzie i wszystkich nastawia przeciwko naszemu narodowi, Prawu i świątyni. Na domiar złego wprowadził tu pogańskich Greków, bezczeszcząc to święte miejsce!",
      "Wcześniej bowiem widzieli w mieście Pawła z Trofimem, poganinem z Efezu, i sądzili, że wprowadził go do świątyni.",
      "Całe miasto wzburzyło się tym. Powstało wielkie zamieszanie. Wywleczono Pawła ze świątyni i zatrzaśnięto za nim bramy.",
      "A gdy szukali pretekstu, by go zabić, dowódca rzymskiego oddziału otrzymał wiadomość, że całą Jerozolimę ogarnęły rozruchy.",
      "Zebrał więc szybko dowódców i żołnierzy i wbiegli w tłum. Na widok wojska i dowódcy przestano bić Pawła.",
      "Ten podszedł, aresztował go i kazał zakuć w podwójne kajdany. Dopytywał się też, kim jest i co uczynił.",
      "Ale ludzie w tłumie wykrzykiwali różne rzeczy. Nie mogąc się w tym zgiełku niczego dowiedzieć, rozkazał zabrać Pawła do koszar.",
      "Gdy dotarli do schodów, tłum tak bardzo napierał, że żołnierze musieli Pawła nieść.",
      "Tłumy zaś wciąż podążały za nimi i wołały: - Precz z nim!",
      "Tuż przed wejściem do koszar, Paweł rzekł do dowódcy: - Czy mógłbym coś powiedzieć? - To ty mówisz po grecku?",
      "Nie jesteś więc tym Egipcjaninem, który jakiś czas temu wszczął rebelię, a potem wycofał się na pustynię wraz z czterema tysiącami buntowników?",
      "- Ja jestem Hebrajczykiem z Tarsu, znanego miasta w Cylicji. Proszę, pozwól mi przemówić do tych ludzi.",
      "Wtedy dowódca wyraził zgodę. Paweł stanął więc na schodach i dał ręką znak, że będzie mówił. Gdy zaległa cisza, zwrócił się do nich po hebrajsku:"
    ],
    [
      "- Bracia i ojcowie! Posłuchajcie tego, co mam na swoją obronę!",
      "Gdy usłyszeli, że mówi po hebrajsku, uciszyli się jeszcze bardziej.",
      "- Jestem Hebrajczykiem urodzonym w Tarsie, w Cylicji, ale wychowałem się tu, w Jerozolimie. Pod okiem Gamaliela uczyłem się dokładnie przestrzegać naszego Prawa. Byłem oddany Bogu całkowicie - tak samo jak wy dziś.",
      "Prześladowałem chrześcijan: ścigałem, więziłem i zabijałem mężczyzn i kobiety.",
      "Może to poświadczyć arcykapłan i członkowie rady. To od nich otrzymałem listy do Hebrajczyków w Damaszku, gdzie chciałem aresztować tamtejszych chrześcijan i związanych oddać pod sąd w Jerozolimie.",
      "Ale gdy zbliżałem się do Damaszku, w samo południe oślepiła mnie przeraźliwa jasność z nieba.",
      "Padłem na ziemię i usłyszałem głos skierowany do mnie: \"Szawle, Szawle! Dlaczego Mnie prześladujesz?\"",
      "\"Kim jesteś, Panie?\" - zapytałem. \"Jestem Jezus z Nazaretu, którego prześladujesz\" - odpowiedział.",
      "Moi towarzysze, którzy stali obok, widzieli światłość, ale żadnego głosu nie słyszeli.",
      "\"Co mam robić, Panie?\" - zapytałem. \"Wstań i idź do Damaszku\" - rzekł Pan. \"Tam się dowiesz, co masz robić\".",
      "Ponieważ zostałem oślepiony blaskiem tego światła, do Damaszku zaprowadzili mnie moi towarzysze.",
      "Tam przyszedł do mnie niejaki Ananiasz, Boży człowiek przestrzegający dokładnie Prawa, co potwierdzają wszyscy tamtejsi Hebrajczycy.",
      "Stanął przede mną i rzekł: \"Bracie Szawle! Przejrzyj!\" W tej samej chwili mogłem już go widzieć.",
      "\"Bóg naszych przodków\" - kontynuował - \"wybrał cię, abyś poznał Jego wolę, ujrzał Sprawiedliwego i usłyszał Jego głos.",
      "Wszystkim ludziom będziesz o Nim mówił - o tym, co widziałeś i słyszałeś.",
      "Nie zwlekaj więc! Wstań i daj się ochrzcić. Niech imię Pana obmyje cię ze wszystkich twoich grzechów\".",
      "Gdy wróciłem do Jerozolimy i modliłem się w świątyni, miałem wizję.",
      "Pan rzekł do mnie: \"Opuść niezwłocznie Jerozolimę, bo ci ludzie nie będą słuchać, jak mówisz o Mnie\".",
      "\"Ależ Panie!\" - oponowałem. \"Przecież oni wiedzą, że wtrącałem do więzień i biczowałem w synagogach tych, którzy w Ciebie uwierzyli.",
      "Nawet uczestniczyłem w zabójstwie Twego świadka, Szczepana. Popierałem to i pilnowałem szat ludzi, którzy zadawali mu śmierć\".",
      "Lecz Bóg rzekł do mnie: \"Wyjedź, bo chcę cię posłać daleko stąd, do pogan!\"",
      "Tłum, który do tego momentu spokojnie słuchał słów Pawła, naraz zaczął wołać: \"Precz z nim! Po co taki ma żyć!\"",
      "Krzyczeli, wymachiwali szatami i ciskali w powietrze piasek.",
      "Dowódca zabrał więc Pawła do koszar i rozkazał biczowaniem wydobyć z niego zeznania, dlaczego tłum tak przeciw niemu szaleje.",
      "Gdy żołnierze związali go już do chłosty, Paweł zapytał stojącego obok setnika: - Czy wolno wam biczować obywatela rzymskiego i to bez procesu?",
      "Ten udał się do dowódcy i powiedział: - Uważaj, co robisz! Ten człowiek to Rzymianin!",
      "Dowódca podszedł więc do Pawła i zapytał: - Naprawdę jesteś Rzymianinem? - Tak - odparł Paweł.",
      "- Mnie to kosztowało majątek! - rzekł. - A ja mam to obywatelstwo od urodzenia.",
      "Ci, którzy chcieli przesłuchiwać Pawła, natychmiast się usunęli. A dowódca przestraszył się, że aresztował obywatela rzymskiego.",
      "Następnego dnia uwolnił go z kajdan. Chciał dokładnie dociec, o co go Hebrajczycy oskarżają. Zarządził więc zebranie rady i arcykapłanów i przyprowadził do nich Pawła."
    ],
    [
      "Paweł popatrzył odważnie na radę i powiedział: - Bracia, żyję przed Bogiem z czystym sumieniem - dziś również!",
      "Na to arcykapłan kazał stojącym w pobliżu uderzyć go w twarz.",
      "- I ciebie uderzy Bóg, ściano pobielana obłudą! - odpowiedział Paweł. - Sądzisz mnie na podstawie Prawa, a łamiesz je, każąc mnie bić!",
      "- Znieważasz arcykapłana Bożego?! - odezwali się stojący obok Pawła.",
      "- Nie wiedziałem bracia, że to arcykapłan - rzekł Paweł. - Napisane jest przecież w Prawie: \"Nie będziesz mówił nic złego o przełożonym ludu\".",
      "Gdy się zorientował, że rada składa się i z saduceuszy i faryzeuszy, zawołał: - Bracia, z dziada pradziada jestem faryzeuszem. A sądzą mnie tu dziś dlatego, że wierzę w zmartwychwstanie!",
      "Słowa te od razu skłóciły oba stronnictwa i powstał miedzy nimi rozłam.",
      "Saduceusze bowiem, inaczej niż faryzeusze, nie wierzą w zmartwychwstanie, aniołów ani nieśmiertelną duszę.",
      "Powstało więc ogromne zamieszanie. Niektórzy znawcy Pisma ze stronnictwa faryzeuszów wołali: - On nic złego nie zrobił. Może rzeczywiście przemówił do niego duch albo anioł!",
      "Kłótnia się rozszalała. Dowódca z obawy, że rozerwą Pawła na kawałki, kazał żołnierzom zabrać go ze środka sali i zaprowadzić do koszar.",
      "Tej nocy Pan stanął przed Pawłem i rzekł: - Odwagi! Potrzeba, byś świadczył o mnie nie tylko tu, w Jerozolimie, ale także i w Rzymie.",
      "Nazajutrz zebrała się grupa Hebrajczyków, którzy złożyli przysięgę, że nie będą nic jeść i pić, dopóki nie zabiją Pawła.",
      "Ponad czterdziestu mężów złożyło tę przysięgę.",
      "Udali się do starszyzny i kapłanów i rzekli: - Złożyliśmy przysięgę, że nie dotkniemy jedzenia, dopóki nie zgładzimy Pawła.",
      "Poproście więc dowódcę, żeby jeszcze raz przyprowadził Pawła przed radę pod pretekstem dokładniejszego przesłuchania. My zaś zabijemy go w drodze do sądu.",
      "O tej zasadzce dowiedział się siostrzeniec Pawła. Przyszedł więc do koszar i uprzedził go o tym.",
      "Ten przywołał setnika. - Zaprowadź tego chłopca do dowódcy - powiedział. - Ma dla niego ważną informację.",
      "Oficer udał się z nim do dowódcy: - Więzień Paweł prosił mnie, bym przyprowadził tu tego młodzieńca, bo ma dla ciebie jakąś wiadomość.",
      "Dowódca wziął chłopca za rękę, odprowadził na bok i zapytał: - O czym chcesz mi powiedzieć?",
      "- Hebrajczycy postanowili poprosić cię, żebyś jutro przyprowadził Pawła przed radę w celu rzekomego przesłuchania.",
      "Nie zgódź się na to! Ponad czterdziestu ludzi przygotowało na niego zasadzkę. Przysięgli sobie, że nie będą jeść ani pić, dopóki go nie zabiją. Są już gotowi i czekają tylko na twoją zgodę.",
      "- Nie mów nikomu, że mi o tym powiedziałeś - ostrzegł dowódca i wypuścił chłopca.",
      "Potem wezwał dwóch setników i rozkazał: - Na dziewiątą wieczorem przygotujcie dwustu żołnierzy, dwustu oszczepników i siedemdziesięciu jezdnych. Wyruszą do Cezarei.",
      "Przygotujcie też konia dla Pawła i bezpiecznie doprowadźcie go do namiestnika Feliksa.",
      "Wystosował też list następującej treści:",
      "\"Pozdrowienia od Klaudiusza Lizjasza dla namiestnika Feliksa!",
      "Tego oto człowieka pochwycili Hebrajczycy i już chcieli go zabić. Gdy się dowiedziałem, że jest Rzymianinem, posłałem żołnierzy i uratowałem go.",
      "Potem postawiłem go przed ich radą, żeby poznać stawiane mu zarzuty.",
      "Stwierdziłem, że oskarżenia dotyczą sporów w ich prawie, a nie czynu podlegającego karze śmierci lub więzienia.",
      "Ponieważ dowiedziałem się o spisku na jego życie, niezwłocznie posłałem go do ciebie, by oskarżyciele przed tobą postawili mu zarzuty\".",
      "Tak więc nocą, zgodnie z rozkazem, żołnierze odprowadzili Pawła najpierw do Antipatris.",
      "Sami wrócili do koszar rankiem, pozostawiając jeźdźcom odstawienie go na miejsce.",
      "Po przybyciu do Cezarei przekazali Pawła i list namiestnikowi.",
      "Ten przeczytał list i dowiedział się od Pawła, że pochodzi z prowincji Cylicja.",
      "- Przesłucham cię, gdy przybędą twoi oskarżyciele - powiedział. I rozkazał pilnować go w celi pałacu Heroda."
    ],
    [
      "Pięć dni później przybyli arcykapłan Ananiasz ze starszyzną i prawnikiem Tertullosem i przedstawili zarzuty stawiane Pawłowi.",
      "Gdy go wprowadzono, Tertullos rozpoczął mowę oskarżycielską: - Dostojny Feliksie! Dzięki swej trosce zapewniłeś pokój i pomyślność ludowi Izraela.",
      "Jesteśmy ci za to bardzo wdzięczni.",
      "Nie chcemy nadużywać twojej cierpliwości i życzliwości. Zechciej jednak krótko nas wysłuchać.",
      "Stwierdziliśmy, że to człowiek siejący niezgodę wśród wszystkich Hebrajczyków na świecie. Jest szefem sekty nazarejczyków.",
      "Co więcej, usiłował zbezcześcić naszą świątynię i dlatego go zatrzymaliśmy.",
      "---",
      "Sam zresztą możesz go przesłuchać i przekonać się o prawdziwości naszych oskarżeń.",
      "Pozostali Hebrajczycy również poświadczyli, że tak właśnie jest.",
      "Namiestnik dał Pawłowi znak, że może się bronić: - Wiem, że od wielu lat rozstrzygasz sprawy Izraelitów - rzekł Paweł - dlatego z tym większym zaufaniem mogę mówić w swojej obronie.",
      "Łatwo stwierdzisz, że przybyłem do Jerozolimy nie więcej niż dwanaście dni temu, aby w świątyni oddać chwałę Bogu.",
      "Ani tam, ani w żadnej synagodze, ani w Jerozolimie nie nauczałem i nie podburzałem tłumów.",
      "Nie ma żadnych dowodów na te wszystkie oskarżenia.",
      "Przyznaję się natomiast przed tobą, że służę naszemu Bogu według drogi zbawienia nazywanej przez nich sektą. Wierzę we wszystko, co jest napisane w naszym Prawie i księgach proroków.",
      "I tak jak oni, z nadzieją oczekuję zmartwychwstania sprawiedliwych i bezbożnych.",
      "Dlatego ze wszystkich sił staram się zachować czyste sumienie wobec Boga i ludzi.",
      "Do Jerozolimy zaś przybyłem po raz pierwszy od wielu lat, aby przynieść Izraelitom pomoc pieniężną i złożyć ofiarę Bogu.",
      "Wtedy właśnie zobaczyli mnie w świątyni - ale nie w tłumie i nie wzniecającego rozruchy.",
      "Byli tam natomiast Hebrajczycy z Azji. To oni powinni tu być i stawiać rzekome oskarżenia.",
      "Zresztą i ci ludzie mogą powiedzieć, czy rada mi zarzuciła coś",
      "oprócz tego, że wykrzyknąłem publicznie: \"Jestem tu sądzony za wiarę w zmartwychwstanie umarłych!\"",
      "Feliks dobrze znał drogę Pańską. Odrzucił więc wszystkie oskarżenia i powiedział: - Zajmę się waszą sprawą, gdy przybędzie tu dowódca Lizjasz!",
      "Rozkazał setnikowi pilnować Pawła, dobrze go traktować i nie przeszkadzać jego przyjaciołom w odwiedzaniu go i służeniu pomocą.",
      "Po kilku dniach Feliks przybył wraz z żoną, Druzyllą, z pochodzenia Hebrajką, i polecili wezwać Pawła. Chciał posłuchać o jego wierze w Jezusa Chrystusa.",
      "A gdy Paweł przemawiał o sprawiedliwości, czystości i nadchodzącym Bożym sądzie, Feliks poczuł strach. - Odejdź już - powiedział - kiedy indziej każę cię wezwać.",
      "Liczył jednak, że Paweł da mu jakąś łapówkę, toteż często go wzywał i rozmawiał z nim.",
      "Tak minęły dwa lata. Kadencja Feliksa upłynęła, a jego następcą został Porcjusz Festus. Ale Feliks pozostawił Pawła w więzieniu. Chciał bowiem utrzymać dobre stosunki z Hebrajczykami."
    ],
    [
      "W trzy dni po objęciu stanowiska w Cezarei Festus udał się do Jerozolimy.",
      "Kapłani i przywódcy przedstawili mu zarzuty Hebrajczyków wobec Pawła. Poprosili,",
      "by okazał im swoją życzliwość i sprowadził go do Jerozolimy. Mieli bowiem zamiar urządzić po drodze zasadzkę i zabić go.",
      "Ale Festus odpowiedział, że Paweł ma pozostać w Cezarei i że on sam też się tam śpiesznie udaje.",
      "- Niech wasi reprezentanci pojadą ze mną i przedstawią oskarżenia, jeśli Paweł coś zawinił.",
      "Osiem czy dziesięć dni później wrócił do Cezarei. Zaraz następnego dnia zasiadł na trybunie sędziowskiej i polecił przyprowadzić Pawła.",
      "Otoczyli go Hebrajczycy z Jerozolimy, zasypując poważnymi zarzutami. Niczego jednak nie potrafili udowodnić.",
      "- Nie zgrzeszyłem ani przeciw naszemu Prawu - bronił się Paweł - ani przeciw świątyni, ani przeciw cezarowi!",
      "Festus, chcąc zadowolić Hebrajczyków, zapytał Pawła: - Czy chciałbyś zeznawać przede mną w Jerozolimie?",
      "- Nie! - odrzekł Paweł. - Przysługuje mi prawo osądzenia przez samego Cezara. Dobrze wiesz, że nie popełniłem żadnego przestępstwa przeciw tym Hebrajczykom.",
      "Jeśli dopuściłem się czynu zasługującego na śmierć, nie waham się umrzeć. Lecz jeśli nie zrobiłem niczego, o co mnie oskarżają, to nie wolno mnie im wydać. Odwołuję się do Cezara!",
      "Festus porozumiał się z radą i rzekł: - Skoro się odwołałeś, staniesz przed Cezarem.",
      "Jakiś czas później przybyli do Festusa w odwiedziny król Agryppa i jego żona Berenike.",
      "Po kilku dniach Festus przedstawił królowi sprawę Pawła. - Mam tu więźnia - powiedział - którego pozostawił mi Feliks.",
      "Gdy byłem w Jerozolimie, kapłani i rada wnieśli przeciwko niemu sprawę i zażądali ukarania.",
      "Wyjaśniłem im oczywiście, że Rzymianie nie mają zwyczaju nikogo skazywać bez konfrontacji z oskarżycielami i bez prawa do obrony.",
      "A gdy wszyscy tu przybyli, nie odraczałem sprawy. Zająłem miejsce sędziowskie i poleciłem przyprowadzić więźnia.",
      "Oskarżyciele nie postawili mu żadnego zarzutu, którego bym nie uznał za fałszywy.",
      "Mieli też zarzuty natury religijnej, dotyczące jakiegoś Jezusa, który umarł. Paweł jednak zapewniał, że on żyje.",
      "Przyznam, że byłem bezradny wobec tym dociekań. Zaproponowałem Pawłowi, żeby poszedł do Jerozolimy i tam zeznawał.",
      "Ale on odwołał się do Cezara. Nakazałem więc pilnować go aż do czasu odesłania do Rzymu.",
      "- Wiesz, też chciałbym go posłuchać - powiedział Agryppa. - Dobrze. Jutro go usłyszysz.",
      "Nazajutrz, gdy król Agryppa i Berenike w towarzystwie oficerów i wybitnych osobistości miasta uroczyście wkroczyli na salę rozpraw, Festus rozkazał wprowadzić Pawła.",
      "- Królu Agryppo i wszyscy zebrani! - rozpoczął Festus. - Oto człowiek, którego śmierci domagają się zarówno tłumy Hebrajczyków z Jerozolimy, jak i z naszego miasta.",
      "Według mnie jednak nie zrobił nic, czym zasłużyłby na śmierć. Ponieważ jednak odwołał się do Cezara, zdecydowałem go odesłać.",
      "Nie bardzo wiem, co napisać Cezarowi na jego temat. Dlatego postawiłem go przed wami wszystkimi, a szczególnie przed tobą, królu Agryppo, abyście go przesłuchali i poradzili mi, co napisać.",
      "Bo nierozsądne byłoby wysyłać do Cezara więźnia, nie podając, o co się go oskarża."
    ],
    [
      "- Powiedz, co masz na swoją obronę - zwrócił się Agryppa do Pawła. Ten dał ręką znak i rozpoczął obronę:",
      "- Szczęśliwy jestem, królu Agryppo, że mogę bronić się przed zarzutami Hebrajczyków w twojej obecności.",
      "Bo doskonale znasz ich zwyczaje i prawa. Proszę więc, racz cierpliwie mnie wysłuchać.",
      "Od najmłodszych lat wychowywano mnie jako Hebrajczyka. Wszyscy w Jerozolimie o tym wiedzą.",
      "Gdyby tylko chcieli, mogliby potwierdzić, że jako faryzeusz bardzo ściśle przestrzegałem naszych praw i zwyczajów.",
      "Ale prawdziwym powodem tej rozprawy jest to, że oczekuję spełnienia obietnicy, którą Bóg dał naszym przodkom.",
      "Dwanaście rodów Izraela dniem i nocą służyło Bogu, oczekując jej. Królu, właśnie z powodu tej nadziei oskarżają mnie ci Hebrajczycy.",
      "Dlaczego uznaje się na niedorzeczność przekonanie, że Bóg wskrzesza umarłych?",
      "Osobiście byłem przekonany, że powinienem zdecydowanie przeciwstawiać się Jezusowi z Nazaretu.",
      "Zacząłem od Jerozolimy. Z upoważnienia arcykapłanów wsadzałem do więzienia wielu świętych. Przyklaskiwałem, gdy ich zabijano.",
      "Ścigając ich po wszystkich synagogach, torturami zmuszałem do przeklinania imienia Chrystusa. Byłem ich tak zaciętym wrogiem, że prześladowałem ich nawet w miastach poza Izraelem.",
      "Z takim właśnie zamiarem jechałem do Damaszku, mając autorytet i pełnomocnictwo najwyższych kapłanów.",
      "Królu! I któregoś dnia w południe mnie i moich towarzyszy zalało światło z nieba jaśniejsze od słońca.",
      "Padliśmy na ziemię i usłyszałem głos, mówiący do mnie po hebrajsku: \"Szawle, Szawle, dlaczego mnie prześladujesz? Wierzgasz jak zwierzę w zaprzegu i samego siebie ranisz\".",
      "\"Panie, kim jesteś?\" - zapytałem. \"Jestem Jezus, którego prześladujesz\" - odpowiedział.",
      "\"Teraz wstań. Ukazałem się tobie, bo wybrałem cię na swego sługę i świadka. Będziesz opowiadał o tym, co widziałeś i co jeszcze ci ukażę.",
      "Będę cię chronić przed twym własnym narodem i przed poganami, do których cię posyłam.",
      "Otworzysz im oczy, by odwrócili się od ciemności ku światłu, od władzy szatana ku Bogu - by przyjęli uwolnienie z grzechów oraz Boże dziedzictwo wraz ze świętymi, którzy mi ufają\".",
      "Tak więc, królu Agryppo, nie mogłem sprzeciwić się boskiemu objawieniu!",
      "Wzywałem najpierw ludzi w Damaszku, następnie w Jerozolimie, w całej Judei, a potem również pogan do opamiętania się i zwrócenia ku Bogu - i do czynów z tego płynących.",
      "Za to właśnie Hebrajczycy zatrzymali mnie w świątyni i usiłowali zabić,",
      "ale Bóg się mną opiekował i dziś, żywy, mogę opowiadać o tym małym i wielkim. A mówię tylko to, co zapowiadali prorocy i Mojżesz:",
      "że Mesjasz miał cierpieć i pierwszy powstać z martwych, aby przynieść światłość swojemu ludowi i poganom.",
      "Gdy Paweł się tak bronił, Festus nagle wykrzyknął: - Postradałeś zmysły, Pawle! Ogromna wiedza pomieszała ci w głowie!",
      "- Nie postradałem zmysłów, wielmożny Festusie - odrzekł Paweł. - Mówię logicznie i zgodnie z prawdą.",
      "Król Agryppa wie o tych sprawach. Mówię mu to otwarcie i niczego nie ukrywam. Bo sprawy te nie działy się w jakimś zapadłym zakątku!",
      "Królu Agryppo, wierzysz prorokom? Wiem, że wierzysz.",
      "- Jeszcze trochę, a zrobisz ze mnie chrześcijanina - odrzekł Agryppa.",
      "- Dałby Bóg, abyś zarówno ty, jak i wszyscy słuchający mnie tu, prędzej czy później mogli stać się takimi jak ja, oczywiście z wyjątkiem tych kajdan.",
      "Po tych słowach król, namiestnik, Berenike i wszyscy pozostali podnieśli się z miejsc.",
      "Wychodząc, mówili między sobą: - Ten człowiek nie uczynił niczego zasługującego na śmierć lub więzienie.",
      "Agryppa rzekł więc do Festusa: - Gdyby się nie odwoływał do Cezara, można by było go uwolnić."
    ],
    [
      "Gdy już zapadła decyzja o naszej podróży do Włoch, przekazano Pawła i innych więźniów pod nadzór Juliusza, oficera straży cesarskiej.",
      "Wsiedliśmy na statek z Adramyttium i wypłynęliśmy w kierunku Azji Mniejszej. Towarzyszył nam również Arystarch, Macedończyk z Tesalonik.",
      "Następnego dnia, gdy zawinęliśmy do Sydonu, Juliusz, przychylny Pawłowi, pozwolił mu odwiedzić przyjaciół i skorzystać z ich gościny.",
      "Stamtąd skierowaliśmy się na północ ku Cyprowi, bo natknęliśmy się na przeciwne wiatry.",
      "Opłynęliśmy wybrzeże Cylicji i Pamfilii i przybyliśmy do Myry w prowincji Licja.",
      "Tam nasz setnik znalazł statek płynący z Aleksandrii do Włoch i umieścił nas na jego pokładzie.",
      "Przez wiele dni płynęliśmy powoli ku portowi w Knidos. Ponieważ jednak przeszkadzał nam wiatr, skierowaliśmy się na Kretę, mijając port Salmone.",
      "Z trudem płynęliśmy wzdłuż południowego brzegu, aż przybyliśmy do miejsca o nazwie Piękna Przystań, w pobliżu miasta Lasaia.",
      "Minęło sporo czasu, a nadal wątpliwe było kontynuowanie rejsu (upłynął nawet okres wrześniowego postu). Paweł przestrzegał więc:",
      "- Panowie, uważam, że dalsza podróż będzie niebezpieczna nie tylko dla statku i ładunku, ale i dla naszego życia.",
      "Ale oficer bardziej niż Pawłowi ufał sternikowi i właścicielowi statku.",
      "Piękna Przystań nie nadawała się do spędzenia zimy. Dlatego większość załogi uznała, że trzeba ją opuścić i dopłynąć jakoś do Feniksu, gdzie był dobry, otwarty na północny i południowy zachód port, i tam przezimować.",
      "Właśnie zaczął wiać lekki południowy wiatr. Zgodnie więc z postanowieniem, podnieśli kotwicę i popłynęli wzdłuż brzegu wyspy.",
      "Jednak dość szybko od strony lądu zaczął wiać huragan Eurakilon.",
      "Statek zaczął tracić kurs i nie dawał rady wiatrowi. Musieliśmy mu ulec i poniósł nas prąd morski.",
      "Wreszcie podpłynęliśmy do wysepki Kauda, gdzie z trudem wciągnęliśmy na pokład łódź ratunkową",
      "i wzmocniliśmy statek linami. W obawie przed wpadnięciem na wyspę Sytrę, opuszczono pływającą kotwicę i tak dryfowaliśmy.",
      "Nazajutrz, gdy sztorm się wzmógł, za burtę został wyrzucony ładunek.",
      "Następnego dnia wyrzucono także sprzęt okrętowy.",
      "Przez wiele dni nie było widać ani słońca, ani gwiazd, a sztorm nie słabł. Traciliśmy nadzieję na ocalenie.",
      "Nikt nie mógł nic jeść. W końcu Paweł powiedział do załogi: - Mogliście mnie posłuchać i nie wypływać z Krety. Uniknęlibyście tych trudów i strat.",
      "Ale bądźcie dobrej myśli! Statek wprawdzie zatonie, ale nikt z nas nie zginie.",
      "Dziś w nocy odwiedził mnie anioł Boga, do którego należę i któremu służę,",
      "i powiedział: \"Nie bój się, Pawle, bo na pewno staniesz przed Cezarem! Co więcej, dla ciebie Bóg ocali wszystkich, którzy z tobą płyną\".",
      "Nie upadajcie więc na duchu! Ufam Bogu, że zrobi to, co powiedział!",
      "Ale rozbijemy się u brzegów jakiejś wyspy.",
      "Była już czternasta noc sztormu. Dryfowaliśmy przez Adriatyk. W środku nocy marynarze zorientowali się, że zbliżamy się do lądu.",
      "Spuścili sondę i stwierdzili, że głębokość wynosi 37 metrów. Po chwili zmierzyli ją znowu - wynosiła już 28 metrów.",
      "Bojąc się rozbicia o przybrzeżne skały, zrzucili z rufy cztery kotwice i modlili się, by przetrwać tak do nastania dnia.",
      "Niektórzy żeglarze chcieli uciec ze statku i pod pozorem zrzucania kotwic na dziobie spuszczali na wodę łódź ratunkową.",
      "Wtedy Paweł rzekł do żołnierzy i setnika: - Jeśli oni nie zostaną na statku, wy też zginiecie.",
      "Żołnierze odcięli więc liny i łódź spadła do morza.",
      "Tuż przed świtem Paweł zachęcił wszystkich, żeby coś zjedli. - Już czternaście dni nic nie jedliście.",
      "Proszę, dla waszego dobra zjedzcie coś! Zapewniam, że nawet włos z głowy wam nie spadnie!",
      "Po tych słowach wziął do rąk chleb i wobec wszystkich podziękował Bogu. Odłamał kawałek i zaczął jeść.",
      "Zaraz też wszyscy poczuli się lepiej i zaczęli jeść,",
      "a było nas na statku dwieście siedemdziesiąt sześć osób.",
      "Po posiłku załoga jeszcze bardziej odciążyła statek, wyrzucając za burtę zboże.",
      "Gdy nastał dzień, nie mogli rozpoznać lądu. Dostrzegli jednak zatokę z plażą i zastanawiali się, czy udałoby się tam zacumować statek.",
      "Odcięli więc kotwice, zostawiając je w morzu, uwolnili ster z lin i postawili przedni żagiel. Napełnił się wiatrem wiejącym ku plaży.",
      "Ale statek utknął na mieliźnie między dwoma prądami morskimi. Dziób został unieruchomiony, natomiast rufa kruszyła się pod naporem silnie uderzających fal.",
      "Żołnierze postanowili pozabijać więźniów, aby żaden z nich nie uciekł.",
      "Ale setnik, chcąc oszczędzić Pawła, zabronił im tego. Wszystkim umiejącym pływać rozkazał wyskoczyć za burtę i dopłynąć do brzegu.",
      "Pozostałym zaś powiedział, żeby ratowali się na deskach i innych częściach statku. W ten sposób wszyscy bezpiecznie dotarli do brzegu wyspy."
    ],
    [
      "Gdy poczuliśmy grunt pod nogami, poznaliśmy, że znajdujemy się na Malcie.",
      "Tamtejsi mieszkańcy byli niezwykle uprzejmi. Od razu rozpalili ognisko, bo było zimno i padał deszcz, i przygarnęli nas wszystkich.",
      "Paweł wziął więcej chrustu i dorzucił do ogniska. Z powodu gorąca wypełznął spod gałęzi wąż i uczepił się jego ręki.",
      "Widząc wiszącego gada, wyspiarze mówili między sobą: - To musi być morderca, bo choć ocalał z morza, bóg sprawiedliwości i tak upomniał się o jego życie.",
      "Ale Paweł strząsnął węża w ogień i nic mu się nie stało.",
      "Ludzie tylko czekali, aż cały opuchnie lub padnie martwy. Patrzyli i czekali długo, ale nic się Pawłowi nie stało. Zmienili więc zdanie i uznali, że jest bogiem.",
      "W pobliżu miejsca katastrofy znajdował się majątek namiestnika wyspy, Publiusza. Ten zaprosił nas do siebie i serdecznie gościł przez trzy dni.",
      "Ojciec Publiusza leżał właśnie chory - miał biegunkę i gorączkę. Paweł odwiedził go, pomodlił się i, kładąc na nim ręce, uzdrowił.",
      "Wtedy zaczęli przychodzić do niego również inni chorzy mieszkańcy wyspy i doznawali uzdrowienia.",
      "Zasypali nas dowodami wdzięczności, a przed odpłynięciem dobrze nas zaopatrzyli na drogę.",
      "Dopiero jednak po trzech miesiącach wypłynęliśmy nowym statkiem z Aleksandrii o nazwie \"Bliźnięta\", który cumował w czasie zimy na wyspie.",
      "Najpierw zawinęliśmy do Syrakuz i zatrzymaliśmy się tam na trzy dni.",
      "Stamtąd popłynęliśmy do Regium. Dzień później zaczął wiać południowy wiatr, więc następnego dnia przybiliśmy do Puteoli.",
      "Tam spotkaliśmy kilku wierzących. Zaprosili nas do siebie na cały tydzień. Od nich zaś udaliśmy się do Rzymu.",
      "Gdy do tamtejszych wierzących dotarła wieść o naszym przybyciu, wyszli nam na spotkanie aż do Forum Appiusza i do \"Trzech Tawern\". Na ich widok Paweł dziękował Bogu i nabrał otuchy.",
      "W Rzymie pozwolono mu zamieszkać we własnym domu. Pilnował go tylko jeden żołnierz.",
      "Trzy dni później Paweł zaprosił do siebie miejscowych przywódców hebrajskich. Gdy się wszyscy zebrali, przemówił: - Dostojni bracia! Nie uczyniłem nic przeciwko naszemu ludowi ani tradycjom, choć w Jerozolimie pojmano mnie i wydano Rzymianom.",
      "Ci postawili mnie przed sądem, ale chcieli uwolnić, bo nie znaleźli podstaw do skazania mnie na śmierć.",
      "W obliczu upartych oskarżeń Hebrajczyków uznałem za słuszne odwołać się do Cezara, ale nie po to, by oskarżać własny naród!",
      "Zaprosiłem więc was tu, bo chcę powiedzieć, że te kajdany noszę za nadzieję, jaką żywi cały Izrael.",
      "- Nie otrzymaliśmy żadnych oskarżających cię listów z Judei ani informacji od odwiedzających nas braci lub kogoś innego.",
      "Uznaliśmy, że sam nam powiesz, co myślisz. Wiemy bowiem, że wszędzie sekta chrześcijan jest potępiana.",
      "Umówili się na następne spotkanie i w jeszcze liczniejszym gronie przybyli do jego domu. Paweł od rana do samego wieczora opowiadał im o królestwie Bożym i ukazywał osobę Jezusa w świetle ksiąg Prawa i proroków.",
      "Niektórzy z obecnych uwierzyli, inni nie.",
      "Gdy rozchodzili się skłóceni, Paweł dodał: - Słusznie Duch Święty powiedział waszym przodkom przez proroka Izajasza:",
      "\"Idź do mego ludu i powiedz mu: Będziecie słuchać, lecz nie zrozumiecie, będziecie patrzeć, lecz nie zobaczycie.",
      "Stwardniało bowiem serce tego ludu, słuch przytępiał, a oczy zmrużone - by nic nie zobaczyli, nic nie usłyszeli, by sercem nie zrozumieli, by się nie opamiętali i nie doznali uzdrowienia\".",
      "Wiedzcie więc, że zbawienie zostało skierowane do pogan. A oni będą słuchać.",
      "---",
      "Przez dwa następne lata mieszkał Paweł w wynajętym domu, gdzie przyjmował wszystkich, którzy go odwiedzali.",
      "Bez przeszkód i odważnie mówił o Bożym królestwie i nauczał o Jezusie Chrystusie, naszym Panu."
    ]
  ],
  "Rz": [
    [
      "Piszę do was ja, Paweł, sługa Chrystusa Jezusa, powołany na apostoła, by głosić ewangelię Boga.",
      "Zapowiadali ją już Jego prorocy w świętych księgach.",
      "Jest to ewangelia o Jego Synu, potomku króla Dawida,",
      "który dzięki Duchowi Świętemu przez zmartwychwstanie okazał się pełnym mocy Synem Bożym - o Jezusie Chrystusie, naszym Panu.",
      "To od Niego otrzymaliśmy łaskę i misję apostolską, by wszystkich pogan prowadzić do posłuszeństwa Jego imieniu przez wiarę.",
      "Wśród nich jesteście i wy, powołani przez Jezusa Chrystusa.",
      "Wam wszystkim w Rzymie, ukochanym przez Boga, powołanym i świętym: Przekazuję życzenia łaski i pokoju od Boga Ojca i naszego Pana, Jezusa Chrystusa.",
      "Chcę od razu podziękować Bogu przez Jezusa Chrystusa za was wszystkich, za to, że wasza wiara jest znana na całym świecie.",
      "Bóg, któremu służę całym sercem i głoszę ewangelię Jego Syna, jest mi świadkiem, że nieustannie o was myślę!",
      "Proszę Go stale o to, aby jeśli taka jest Jego wola, pozwolił mi w końcu was odwiedzić.",
      "Gorąco pragnę was zobaczyć i podzielić się duchowym darem ku waszemu wzmocnieniu,",
      "byśmy wzajemnie zachęcali się swoją wiarą: wy moją, a ja waszą.",
      "Drodzy przyjaciele! Wiedzcie, że wielokrotnie zamierzałem do was przybyć, by i wśród was zebrać duchowy owoc - tak jak wśród innych pogan - ale jak dotąd pojawiały się różne przeszkody.",
      "Czuję się dłużnikiem Greków i nie-Greków, mądrych i niewykształconych.",
      "Dlatego tak chętnie chciałbym również wam w Rzymie przedstawić ewangelię.",
      "Bo ja się jej nie wstydzę. Jest to przecież moc Boga niosąca zbawienie każdemu, kto zaufa: zarówno Hebrajczykowi, jak i Grekowi.",
      "W niej Bóg objawił swoje usprawiedliwienie z wiary ku wierze, jak mówi Pismo: \"Sprawiedliwy będzie żył dzięki wierze\".",
      "Natomiast Jego gniew ujawnia się z nieba na wszelki grzech i niesprawiedliwość ludzi, którzy swoim złem pętają prawdę.",
      "Wiedzą oni to, jak Boga można poznać. On sam to im pokazał.",
      "Od czasów stworzenia widać niewidzialne cechy Boga w Jego działaniu: Jego odwieczną moc i boskość. Nikt więc nie może się wykręcać, że Go nie poznał.",
      "Zatem ludzie poznali Boga, ale nie chcieli oddawać Mu czci ani dziękować. Popadli w bezsensowne rozmyślania i pogrążyli swe serce w ciemnościach.",
      "Tak, uważając się za mądrych, stali się głupcami.",
      "Zamiast oddawać cześć wiecznemu Bogu, zaczęli praktykować kult podobizn przemijającego człowieka oraz ptaków i zwierząt czworonożnych i pełzających.",
      "Dlatego wydał ich Bóg na pastwę własnej pożądliwości, tak że hańbili własne ciała.",
      "Zamienili Bożą prawdę na kłamstwo i zaczęli czcić stworzenie zamiast Stwórcy - który jest błogosławiony na całe wieki! Amen!",
      "Dlatego wydał ich Bóg na pastwę pożądliwości. Nawet kobiety porzuciły naturalny, Boży porządek i pozwalały sobie na grzechy przeciw naturze.",
      "Podobnie mężczyźni odrzucili normalne współżycie z kobietami i zapałali pożądaniem do siebie nawzajem, grzesząc z innymi mężczyznami i ponosząc na sobie samych karę, na jaką zasłużyli.",
      "Ponieważ nie chcieli otaczać Boga należytym szacunkiem, dozwolił im popełniać wszystko, co tylko ich nikczemne umysły mogły wymyślić.",
      "Napełnili się więc wszelką niesprawiedliwością, złem, chciwością, zachłannością, nienawiścią, zabójstwem, kłótnią, podstępem, złośliwością, plotkarstwem,",
      "nienawiścią do Boga, zuchwalstwem, uporem, pychą, pomysłowością w czynieniu zła, buntem przeciw własnym rodzicom.",
      "Są głupi, podstępni, nieznośni i pozbawieni litości.",
      "W pełni świadomi Bożej kary za swoje przestępstwa - kary śmierci - nie tylko to wszystko robią, ale popierają takich, jak oni sami."
    ],
    [
      "Dlatego kimkolwiek jesteś, ty, który osądzasz, nie dasz rady się wybronić. Osądzając kogoś innego, skazujesz samego siebie, bo dopuszczasz się tych samych czynów.",
      "Wiemy zaś, że Bóg sprawiedliwie ukarze każdego popełniającego te występki.",
      "A może liczysz na to, sędzio i przestępco, że wymigasz się przed sądem Boga?",
      "Lub może lekceważysz ogrom Jego łagodności, cierpliwości i wielkoduszności? Może nie zdajesz sobie sprawy, że przez swą łagodność chce On, byś się opamiętał?",
      "Jednak zatwardziałością i sercem niezdolnym do nawrócenia skazujesz się na straszliwą karę. Nadejdzie bowiem dzień gniewu, dzień objawienia się sprawiedliwego sądu Bożego.",
      "I każdemu wymierzy On to, na co zasłużył:",
      "tym, którzy wytrwale czynili dobro i szukali u Niego chwały, uznania i nieśmiertelności, da życie wieczne.",
      "Natomiast tym, którzy wyrażają sprzeciw i nieposłuszeństwo prawdzie i kroczą drogą niesprawiedliwości, okaże swój gniew i oburzenie.",
      "Rozpacz i cierpienie czeka każdego, kto dopuszcza się zła - i Hebrajczyka, i poganina.",
      "Chwała zaś, cześć i pokój będą udziałem tego, kto czyni dobro - również i Hebrajczyka, i poganina.",
      "Bo Bóg nie jest stronniczy!",
      "Ci, którzy zgrzeszyli, nie mając Bożego Prawa, bez niego poniosą karę. Zaś ci, którym Prawo pokazywało grzech, zostaną skazani według Prawa.",
      "Bo nie są przed Bogiem sprawiedliwi ci, którzy Prawo znają, lecz ci zostaną usprawiedliwieni, którzy je przestrzegają.",
      "Skoro więc poganie nie mający Prawa Bożego na podstawie naturalnego porządku je stosują, to stają się sami dla siebie prawem.",
      "Wskazują w ten sposób, że prawe postępowanie jest wpisane w ich serca, bo ich sumienie wytyka im lub nie dokonane czyny.",
      "A wszystkie ukryte działania obnaży Bóg w dniu sądu przez Jezusa Chrystusa - zgodnie z moją ewangelią.",
      "A ty, jako dumny Hebrajczyk, polegasz na Prawie, szczycisz się Bogiem,",
      "znasz Jego wolę, pouczony Prawem wiesz, co najlepsze,",
      "uważasz się za przewodnika ślepych w tym ociemniałym świecie,",
      "za wychowawcę niemądrych i nauczyciela maluczkich, a dzięki Prawu masz wszelkie poznanie i znasz całą prawdę.",
      "O tak, pouczasz innych, ale dlaczego nie siebie?! Mówisz, żeby nie kraść, a sam kradniesz!",
      "Mówisz, żeby nie cudzołożyć, a sam cudzołożysz! Czujesz wstręt do posągów bożków, a sam dopuszczasz się świętokradztwa?",
      "Pysznisz się znajomością Prawa, ale łamiąc je znieważasz Boga!",
      "Nic więc dziwnego, że Pismo mówi: \"To z waszego powodu poganie szargają imię Boga\".",
      "Znak obrzezania to przywilej, o ile przestrzegasz Prawa. Jeśli jednak je łamiesz, nie ma on żadnego znaczenia.",
      "A jeżeli nie obrzezany poganin przestrzegałby Prawa Bożego, to czy nie zostanie potraktowany jak obrzezany Hebrajczyk?",
      "I wtedy taki nie obrzezany z natury poganin, przestrzegający Prawa, będzie sądzić ciebie, prawnie obrzezanego, ale według Prawa przestępcę.",
      "Bo nie z zewnątrz jest się prawdziwym Hebrajczykiem. I nie widoczne na ciele obrzezanie dokonuje naszej przemiany.",
      "A jest się nim wewnątrz i liczy się przemiana serca dzięki Duchowi, a nie przez literę Prawa. Taki człowiek ma uznanie w oczach Boga, nie potrzebna mu ludzka pochwała."
    ],
    [
      "Jaka więc jest przewaga bycia Hebrajczykiem? I jaką korzyść daje obrzezanie?",
      "Niezaprzeczalną i to pod każdym względem. Przede wszystkim to Hebrajczykom Bóg powierzył swoje Słowa.",
      "Co z tego, że niektórzy z nich nie dochowali im wierności? Czy z tego powodu Bóg przestaje dotrzymywać swoich obietnic?",
      "Oczywiście, że nie! Bo to Bóg jest prawdomówny, a każdy człowiek jest kłamcą, jak mówi Pismo: \"Żebyś to Ty okazał się sprawiedliwy w swoich słowach i oddalił od siebie wszelkie oskarżenia\".",
      "Co jednak sądzić o przekonaniu, że nasza niesprawiedliwość uwydatnia sprawiedliwość Boga? Czy Bóg jest niesprawiedliwy, gdy okazuje gniew? Sprowadzam to tylko do ludzkiego wymiaru.",
      "Oczywiście że nie jest niesprawiedliwy, bo gdyby tak było, to jak Bóg mógłby sądzić świat?",
      "Zapytasz: skoro moje kłamstwo uwypukla Bożą prawdę na Jego chwałę, to dlaczego ja jako grzesznik mam być za grzech sądzony?",
      "Czy mamy twierdzić tak, jak nas oskarżają niektórzy: \"Popełniajmy zło, aby pojawiło się dobro\"? Nie minie ich prawomocny sąd.",
      "Czy wobec tego my, Hebrajczycy, jesteśmy lepsi od pogan? Oczywiście, że nie. Wykazaliśmy już, że zarówno Hebrajczycy, jak i poganie są grzesznikami.",
      "Potwierdza to zresztą Pismo: \"Nie ma ani jednego sprawiedliwego,",
      "nie ma rozumnego ani szukającego Boga.",
      "Wszyscy zbłądzili, upadli. Nie ma nikogo, ani jednego, kto by dobrze postępował.",
      "Ich gardło to cuchnący grób, ich język pełen kłamstw, a w ustach - jad węża.",
      "Na ustach pełno przekleństw i gorzkich słów.",
      "Ich nogi są szybkie do zabijania,",
      "a na swojej drodze pozostawiają zniszczenie i nędzę.",
      "Nigdy nie weszli na ścieżkę pokoju.",
      "Przed oczyma nie mają bojaźni Bożej\".",
      "Wiemy dobrze, że Prawo obowiązuje tych, którzy mu podlegają. I dlatego każde usta muszą zamilknąć i cały świat musi uniżyć się przed Bogiem.",
      "Bo w oczach Boga nikt nie zostanie usprawiedliwiony na podstawie przestrzegania Prawa. Ono pokazuje jedynie, czym jest grzech.",
      "Lecz teraz Bóg wskazał inny sposób usprawiedliwienia - bez przestrzegania Prawa, ale poświadczony przez to Prawo i przez proroków.",
      "Usprawiedliwienie to pochodzi od Boga, a dokonuje się przez zaufanie Jezusowi Chrystusowi. Jest dla wszystkich, którzy ufają. Bo nie ma żadnej różnicy:",
      "wszyscy zgrzeszyli i nikt nie dorasta do Bożego ideału.",
      "A zostają usprawiedliwieni za darmo, z Jego łaski, dzięki odkupieniu, jakiego dokonał Jezus Chrystus.",
      "To Jego Bóg uczynił narzędziem przebłagania za grzechy, dokonującego się przez zaufanie mocy Jego krwi. Ukazał swoje usprawiedliwienie, odpuszczając grzechy w przeszłości.",
      "Bo cierpliwie czekał, aż Chrystus w obecnym czasie zgładzi je. Okazał się więc sprawiedliwy i usprawiedliwiający tego, kto zaufa Jezusowi.",
      "Gdzie jest więc powód do chlubienia się? Został wykluczony! Czy przez Prawo uczynków? Nie, przez prawo wiary.",
      "Jesteśmy bowiem przekonani, że człowiek zostaje usprawiedliwiony na podstawie zaufania i bez spełniania obowiązków Prawa.",
      "Czy tylko dla Hebrajczyków Bóg to przygotował? A może i dla pogan? Oczywiście, dla pogan również!",
      "Bo jest tym samym Bogiem, który przez wiarę usprawiedliwia i obrzezanych, i nie obrzezanych.",
      "Czy więc z powodu zasady wiary lekceważymy Prawo? Absolutnie nie! Tylko umieszczamy je we właściwym miejscu."
    ],
    [
      "Jak wyglądała ta sprawa w przypadku Abrahama, naszego przodka?",
      "Bo jeśli został usprawiedliwiony na podstawie swoich czynów, to ma powód do dumy - ale nie przed Bogiem.",
      "Co o tym mówi Pismo? \"Abraham zaufał Bogu i został uznany za sprawiedliwego\".",
      "Pracownikowi zapłata się należy - bez żadnej łaski.",
      "W przypadku zaś tego, kto nie pracuje, ale ufa usprawiedliwiającemu grzesznika, właśnie zaufanie jest podstawą usprawiedliwienia.",
      "Król Dawid tak właśnie opisuje szczęście człowieka, którego Bóg usprawiedliwia niezależnie od uczynków:",
      "\"Błogosławieni, którym przebaczono grzechy i zapomniano przewinienia\".",
      "\"Błogosławiony człowiek, któremu Pan nie wypomni grzechów\".",
      "Ale czy to błogosławieństwo dotyczy tylko obrzezanych, czy również nieobrzezanych? Bo jak powiedzieliśmy: \"Abraham zaufał Bogu i został uznany za sprawiedliwego\".",
      "Kiedy to było? Przed czy po jego obrzezaniu? Oczywiście, że przed!",
      "Obrzezanie otrzymał jako dowód usprawiedliwienia na podstawie zaufania - gdy był jeszcze nieobrzezany. W ten sposób jest duchowym ojcem tych, którzy przyjmują usprawiedliwienie jako nieobrzezani,",
      "Jest więc przodkiem i jednych, i drugich - również tych, którzy jako nieobrzezani idą śladem jego zaufania.",
      "A zatem Boża obietnica oddania całej ziemi w posiadanie Abrahamowi i jego potomkom nie wynikała z Prawa, ale z usprawiedliwienia przez wiarę.",
      "Bo jeśli to dziedziczenie wynika z Prawa, to obietnica staje się pusta.",
      "Prawo wiąże się z karą, a tam, gdzie nie ma Prawa, nie ma i przestępstwa.",
      "I dlatego obietnica dla całego potomstwa wypływa z zaufania i łaski - by dotyczyła nie tylko tego, który przestrzega Prawa, ale i temu, który ufa jak Abraham, nasz wspólny ojciec.",
      "Czytamy przecież w Piśmie: \"Uczyniłem cię ojcem wielu narodów\" - sam Bóg to uczynił. Jemu właśnie zaufał Abraham jako Temu, który ożywia umarłych i powołuje do istnienia to, czego nie ma.",
      "Wbrew nadziei Abraham zaufał, mając nadzieję, że stanie się ojcem wielu narodów - bo tak mu powiedziano: \"Takie właśnie będzie twoje potomstwo\".",
      "Nie stracił zaufania, choć wiedział, jakie jest jego stuletnie ciało i że Sara nie może już mieć dzieci.",
      "Nie zwątpił ani przez chwilę w Bożą obietnicę. Przeciwnie, jego ufność wzrosła, przynosząc chwałę Bogu.",
      "Był przekonany, że Bóg jest w stanie spełnić to, co obiecał.",
      "I właśnie dzięki temu został uznany za sprawiedliwego.",
      "To wspaniałe orzeczenie zostało zapisane nie tylko ze względu na niego,",
      "ale i dla nas, którzy jesteśmy usprawiedliwieni, bo ufamy Temu, który ożywił z martwych Jezusa, naszego Pana.",
      "On został wydany za nasze grzechy i zmartwychwstał, by nas z nich usprawiedliwić."
    ],
    [
      "Teraz więc, usprawiedliwieni przez wiarę, żyjemy w stanie pokoju z Bogiem - dzięki naszemu Panu, Jezusowi Chrystusowi.",
      "Tylko dzięki Niemu - przez wiarę - jesteśmy blisko Jego łaski! Ona postawiła nas na nogi i daje radość z oczekiwania Bożej chwały.",
      "Ale to nie wszystko! Dumni jesteśmy również z zalewających nas trudności. Wiemy bowiem, że uczą one wytrwałości,",
      "która owocuje wypróbowanym charakterem. On z kolei utrwala nadzieję.",
      "A nasza nadzieja jest niezawodna, bo opiera się ma miłości samego Boga, którą ofiarowany nam Duch Święty wlał w nasze serca.",
      "Bo Chrystus we właściwym momencie umarł za nas, grzeszników, gdy nie mieliśmy żadnych szans.",
      "Nawet za kogoś szlachetnego trudno się zdecydować na śmierć - no może jeszcze za kogoś bardzo dobrego odważylibyśmy się na to.",
      "Ale Bóg udowodnił ogrom swej miłości do nas! Chrystus poszedł na śmierć wtedy, gdy byliśmy jeszcze grzeszni.",
      "Skoro więc dzięki Jego krwi jesteśmy usprawiedliwieni, to tym bardziej ocali nas przed gniewem Boga.",
      "Skoro jako wrogowie Boga zostaliśmy z Nim pojednani przez śmierć Jego Syna, to tym bardziej będziemy uratowani dzięki Jego życiu!",
      "Ale znowu to nie wszystko! Możemy też być dumni z naszego Boga, który przez Jezusa Chrystusa, naszego Pana, pojednał nas teraz ze sobą.",
      "Bowiem z powodu jednego tylko człowieka, Adama, grzech wdarł się na świat, a wraz z nim śmierć. Dotknęła ona wszystkich ludzi, bo wszyscy zgrzeszyli.",
      "Grzech był obecny jeszcze przed ustanowieniem Prawa, ale nie jest ścigany tam, gdzie Prawa nie ma.",
      "Również śmierć zapanowała nad wszystkimi - od Adama do Mojżesza - nawet nad tymi, którzy nie zgrzeszyli tak jak Adam, będący pod pewnym względem zapowiedzią Chrystusa.",
      "Ogromnie jednak różnią się kwestie grzechu i Bożego daru. Skoro z powodu grzechu jednego człowieka śmierci podlegli wszyscy, to tym bardziej łaska Boga i jej dar przyniosą wspaniały owoc w życiu wszystkich dzięki jednemu człowiekowi - Jezusowi Chrystusowi.",
      "Jeden grzech Adama sprowadził karę śmierci na mnóstwo ludzi, natomiast Chrystus usuwa grzechy i daje nam wieczne życie.",
      "Z powodu grzechu jednego człowieka śmierć zapanowała nad wszystkimi. Tym bardziej więc ci, którzy przyjmują Boży dar przebaczenia i usprawiedliwienia, staną się królami życia dzięki jednemu tylko człowiekowi - Jezusowi Chrystusowi.",
      "Grzech jednego ściągnął potępienie na wszystkich. Dlatego sprawiedliwość Jednego wszystkim przynosi usprawiedliwienie.",
      "Przez nieposłuszeństwo jednego mnóstwo ludzi stało się grzesznikami. Dzięki posłuszeństwu Jednego mnóstwo zostanie usprawiedliwionych.",
      "Natomiast Prawo zostało ustanowione po to, by uwidocznić grzech. A tam, gdzie uwidocznił się grzech, jeszcze bardziej uwidoczniła się łaska.",
      "Grzech zapanował nad wszystkimi ludźmi, niosąc śmierć. Natomiast łaska zakrólował, niosąc usprawiedliwienie i życie wieczne przez Jezusa Chrystusa, naszego Pana."
    ],
    [
      "Czy wobec tego ciągle mamy grzeszyć, aby bardziej uwidaczniać łaskę?",
      "Oczywiście, że nie! Skoro nie istniejemy dla grzechu, to jak możemy w nim nadal żyć?",
      "Czy nie rozumiecie, że gdy zostaliśmy utożsamieni z Chrystusem Jezusem, zjednoczyliśmy się z Nim również w Jego śmierci?",
      "Zostaliśmy razem z Nim pogrzebani, zanurzając się w Jego śmierci. A skoro Bóg Ojciec swą potężną mocą wzbudził Go do życia, to my również żyjmy nowym życiem.",
      "Skoro zostaliśmy z Nim złączeni w śmierci, to i w zmartwychwstaniu będziemy.",
      "Pamiętajmy: nasza stara tożsamość została wraz z Jezusem przybita do krzyża, a grzeszna natura obezwładniona, byśmy już nie służyli grzechowi.",
      "Kto umiera, staje się wolny od grzechu.",
      "Skoro więc umarliśmy z Chrystusem, to wierzymy, że razem z Nim będziemy żyli.",
      "Wiemy bowiem, że jako zmartwychwstały już nigdy nie umrze - śmierć nie ma nad Nim żadnej władzy.",
      "Bo umarł tylko raz - by pokonać grzech, a teraz żyje dla Boga.",
      "Dlatego wy również uważajcie siebie za martwych dla grzechu, a żyjących dla Boga dzięki Chrystusowi Jezusowi.",
      "Niech więc grzech nie panuje już nad waszym doczesnym ciałem - nie poddawajcie się jego żądzom.",
      "Nie czyńcie z żadnej części ciała narzędzia grzechu, lecz powierzcie się całkowicie Bogu! Byliście martwi, a ożyliście, więc całe wasze ciało niech będzie narzędziem działania Boga.",
      "Grzech nie musi być waszym władcą, gdyż nie podlegacie przepisom Prawa, lecz ożywia was łaska.",
      "Czy zatem możemy sobie grzeszyć, bo nie podlegamy Prawu, ale łasce? W żadnym wypadku!",
      "Czy nie wiecie, że jesteście uzależnieni od tego, komu służycie? Albo wybieracie grzech i śmierć, albo posłuszeństwo i usprawiedliwienie.",
      "Dzięki Bogu, że choć kiedyś byliście niewolnikami grzechu, całym sercem przyjęliście przekazaną wam Bożą naukę.",
      "I zostaliście uwolnieni spod władzy grzechu, by być teraz niewolnikami sprawiedliwości.",
      "Pozwólcie, że tak to wyjaśnię: Kiedyś różne części ciała traktowaliście jak niewolnika do grzeszenia. Teraz wykorzystujcie je do jako niewolnika do tego, co słuszne i święte.",
      "Będąc w niewoli zła, nie musieliście postępować dobrze i sprawiedliwie.",
      "Ale jaki był skutek tego, czego się teraz tak wstydzicie? Wieczna śmierć!",
      "Jako uwolnieni spod władzy grzechu jesteście poddanymi Boga, czego owocem jest świętość i wieczne życie.",
      "Bo śmierć jest zapłatą za grzech, a darem Boga jest wieczne życie w Jezusie Chrystusie, naszym Panu."
    ],
    [
      "Moi drodzy, którzy dobrze znacie Prawo: Czy nie wiecie, że obowiązuje ono człowieka tylko za życia?",
      "Kobieta zamężna, na przykład, związana jest z mężem wobec Prawa aż do śmierci. Jeśli jej małżonek umrze, w świetle Prawa przestaje być mężatką.",
      "Gdyby za jego życia chciała zmienić męża, dopuściłaby się niewierności małżeńskiej. Jeśli on umrze, jest wolna i może zgodnie z prawem wyjść powtórnie za mąż - bez narażania się na niewierność.",
      "Wy właśnie, moi przyjaciele, w ciele Chrystusa umarliście dla Prawa, by żyć dla Niego, zmartwychwstałego, i przynosić Bogu duchowy owoc.",
      "Gdy żyliśmy w grzesznym ciele, Prawo pobudzało grzech w naszych członkach, co owocowało śmiercią.",
      "Ale teraz nie podlegamy Prawu, bo jesteśmy dla niego martwi. Możemy służyć Bogu w Duchu jako nowi ludzie, a nie jak dawniej, tylko według litery Prawa.",
      "Czy zatem można powiedzieć, że Boże Prawo jest grzeszne? Ależ skąd! Gdyby nie ono, nie zrozumiałbym grzechu. Nie wiedziałbym, co to pożądanie, gdyby Prawo nie mówiło: \"Nie pożądaj\".",
      "Ale sprytny grzech dzięki przykazaniu wzbudził we mnie pożądanie. Bo bez Prawa grzech jest jak martwy.",
      "Kiedyś żyłem, nie podlegając Prawu. Gdy jednak poznałem przykazania, grzech we mnie ożył,",
      "ale ja umarłem. Przykazania, które odkryłem, zamiast dać mi życie, doprowadziły do śmierci.",
      "Grzech zwiódł mnie, bo wykorzystał słuszne Boże Prawa i najzwyczajniej w świecie mnie uśmiercił!",
      "Ale Prawo samo w sobie pozostało święte, tak jak i święte, słuszne i dobre są przykazania.",
      "Czy zatem to, co dobre, mnie uśmierciło? Absolutnie nie! To grzech, ujawniając swą naturę, zadał mi śmierć przez to, co jest dobre. W ten sposób dzięki przykazaniu obnażył swą przewrotność.",
      "Wiemy więc, że Prawo dotyczy ducha, a ja jestem istotą cielesną, niewolnikiem zaprzedanym grzechowi.",
      "Zupełnie nie rozumiem siebie i tego, co czynię: bo nie robię tego, co chcę, ale to, czego nienawidzę!",
      "Jeśli więc robię to, czego nie chcę, to przyznaję Prawu rację.",
      "Bo już nie ja sam tak postępuję - gnieżdżący się we mnie grzech to powoduje.",
      "Wiem, że we mnie, to znaczy w moim ciele, nie mieszka dobro. Pragnę postępować dobrze, ale nie potrafię tego wykonać!",
      "Nie czynię dobra, którego pragnę, ale popełniam zło, którego nie chcę!",
      "Jeśli więc robię to, czego nie chcę, wiadomo, w czym tkwi przyczyna: to grzech wciąż mnie trzyma w swych szponach.",
      "Dostrzegam zatem w sobie następującą prawidłowość: chcę dobra, a narzuca mi się zło.",
      "W głębi serca Boże Prawo sprawia mi radość.",
      "Natomiast w ciele i członkach dostrzegam inne prawo, które walczy z moim umysłem i zwycięża, czyniąc ze mnie niewolnika grzechu, tkwiącego w moim ciele.",
      "Marny mój los! Kto mnie wyrwie z tego śmiertelnego ciała?",
      "Dzięki niech będą Bogu! Dokonał tego Jezus Chrystus, nasz Pan. Podsumowując więc: Myślami i umysłem służę Prawu Bożemu, a ciałem - prawu grzechu."
    ],
    [
      "Teraz więc nie grozi już żadne potępienie tym, którzy należą do Chrystusa Jezusa.",
      "Życiodajne prawo Ducha, którym Jezus mnie obdarzył, wyzwoliło mnie z bezradności wobec prawa grzechu i śmierci.",
      "Właśnie tę nieskuteczność Prawa, wypływającą ze słabości ciała, pokonał Bóg. Posłał On własnego Syna podobnego do grzesznego człowieka i położył kres panowaniu grzechu.",
      "W ten sposób możemy być posłuszni nakazom Prawa, bo poddajemy się Duchowi Świętemu, nie bezsilnemu ciału.",
      "Ci, którzy żyją zgodnie z ludzką naturą, myślą o rzeczach grzesznych. Ci zaś, którzy są posłuszni Duchowi Świętemu, mają na myśli sprawy Ducha.",
      "Życie tylko po ludzku to pewna śmierć. A posłuszeństwo Duchowi to prawdziwe życie i pokój.",
      "Dążenia ciała i ludzkiej natury są przeciwne Bogu - nie poddają się Jego Prawu ani nawet nie są w stanie tego zrobić.",
      "Dlatego ci, którzy \"są tylko ludźmi\", nie mogą się Bogu podobać.",
      "Ale wy nie jesteście \"tylko ludźmi\", bo mieszka w was Duch Boży. Jeżeli zaś w kimś nie ma Ducha Chrystusowego, ten w ogóle do Chrystusa nie należy.",
      "Jeśli Chrystus w was mieszka, to chociaż ciało jest martwe z powodu grzechu, ale wasz duch jest żywy dzięki Jego usprawiedliwieniu.",
      "A jeśli przebywa w was Duch Boga, który wskrzesił Jezusa z martwych, to i wasze śmiertelne ciała ożywi On mocą tego samego Ducha.",
      "Tak więc, przyjaciele, nie macie żadnych zobowiązań wobec grzesznej natury i nie musicie żyć według niej.",
      "Jeśli żyjecie po ludzku, umrzecie. Ale jeśli mocą Ducha zadajecie śmierć działaniom ciała, będziecie żyli.",
      "Bo synami Boga są ci, których prowadzi Duch Boży.",
      "Nie staliście się przecież zastraszonymi niewolnikami, lecz otrzymaliście Ducha, który uczynił was synami Boga i dzięki któremu możecie nazywać Go: Abba, Tato!",
      "Właśnie Duch Święty upewnia nas w głębi serc, że naprawdę jesteśmy dziećmi Bożymi.",
      "A skoro jesteśmy Jego dziećmi, to i dziedzicami: dziedzicami Boga, a współdziedzicami z Chrystusem. Bo jeśli razem z Nim cierpimy, to razem będziemy otoczeni chwałą.",
      "A jednak obecne cierpienia są niczym w porównaniu z chwałą, jaka nas czeka.",
      "Bo całe stworzenie tęskni za dniem wspaniałego objawienia się dzieci Boga.",
      "Wbrew swej woli, ale z woli Boga, doświadcza ono skutków grzechu",
      "- w nadziei jednak, że i ono zostanie uwolnione od przekleństwa śmierci i będzie żyć w wolności i chwale dzieci Bożych.",
      "Wiemy bowiem, że po dziś dzień nawet przyroda ciężko wzdycha i doznaje bólów rodzenia.",
      "Zresztą i my, wierzący, choć posiadamy Ducha Świętego jako przedsmak przyszłej chwały, również ciężko wzdychamy, czekając na dzień pełnego wejścia do Bożej rodziny - odkupienia naszych ciał.",
      "Bo zostaliśmy zbawieni z nadzieją na przyszłość. A tego, na co się z nadzieją czeka, jeszcze nie widać. Bo jak coś już jest i to widać, to po co na to czekać?",
      "Jeżeli więc mamy nadzieję na coś, czego jeszcze nie widać, to oczekujmy tego wytrwale!",
      "Podobnie i Duch Święty przychodzi nam z pomocą w pokonywaniu naszych słabości. Bo często nie wiemy, o co i jak się modlić. Ale Duch ponad miarę wstawia się za nami w westchnieniach, których nie można wyrazić słowami.",
      "Ojciec, zgłębiający wszystkie serca, zna zamiary Ducha i wie, że wstawia się za świętymi zgodnie z Jego wolą.",
      "Wiemy też, że Bóg kieruje wszystkim tak, by działało na korzyść tych, którzy Go kochają, którzy zostali z Jego woli powołani.",
      "Bo tych, których przed wiekami poznał, przeznaczył do tego, by stali się podobni do Jego Syna i aby On był pierworodnym wśród braci.",
      "A tych, których dla siebie przeznaczył, tych powołał, usprawiedliwił i otoczył swą chwałą.",
      "I co tu dużo mówić? Jeśli Bóg jest po naszej stronie, to czy to ważne, że ktoś jest przeciwko nam?",
      "Czy Ten, który nie oszczędził nawet własnego Syna, lecz poświęcił Go dla nas wszystkich, mógłby nam czegokolwiek odmówić?",
      "Kto oskarży wybrańców samego Boga? Przecież Bóg nas usprawiedliwia!",
      "Kto potępi? Przecież Jezus Chrystus za nas umarł, zmartwychwstał, zasiadł u boku Boga Ojca i wstawia się za nami!",
      "Kto nas może oddzielić od miłości Chrystusa? Jakieś kłopoty, klęski, prześladowania, głód, nagość, niebezpieczeństwa czy groźba śmierci?",
      "Jak mówi Pismo: \"Z twojego powodu zabijają nas cały dzień, traktują nas jak owce przeznaczone na rzeź\".",
      "Ale przezwyciężamy to wszystko dzięki Temu, który tak bardzo nas umiłował.",
      "Bo jestem pewny, że ani śmierć, ani życie, ani aniołowie, ani żadne duchowe moce, ani teraźniejszość, ani przyszłość,",
      "ani to, co wywyższone, ani to, co poniżone, ani żadne inne stworzenie nie jest w stanie oddzielić nas od miłości Boga, objawionej w Chrystusie Jezusie, naszym Panu."
    ],
    [
      "Chcę w obecności Chrystusa, zgodnie z prawdą i bez kłamstwa, z czystym sumieniem i w Duchu Świętym, powiedzieć, że",
      "w sercu noszę głęboki smutek i ból.",
      "Nawet sam chciałbym być odłączony od Chrystusa, gdyby to pomogło moim ziemskim braciom,",
      "Izraelitom! To ich właśnie wybrał Bóg, otoczył chwałą, zawarł przymierze, nadał Prawo, pokazał, jak Mu służyć, i dał tyle obietnic.",
      "Ich przodkowie kochali Boga i to z ich narodu pochodzi Chrystus - Ten, który jest ponad wszystkim, uwielbiony na wieki Bóg. Amen!",
      "Ale słowo Boga nie zawiodło. Bo nie wszyscy w Izraelu są prawdziwymi Izraelitami.",
      "I nie każdy potomek Abrahama jest jego rzeczywistym dzieckiem - bo tylko \"z linii Izaaka będzie twoje potomstwo\".",
      "Oznacza to, że nie wszystkie dzieci Abrahama są Bożymi dziećmi, a jedynie te zrodzone zgodnie z obietnicą.",
      "Brzmiała ona bowiem tak: \"Za rok o tej porze Sara będzie miała syna\".",
      "Również Rebeka, żona naszego przodka Izaaka, urodziła chłopców - bliźniaków.",
      "Ale zanim się jeszcze urodzili, zanim cokolwiek zrobili - dobrego czy złego - aby ukazać swą wolę i wybór,",
      "zależny nie od ludzkich czynów, ale od Tego, który powołuje, Bóg powiedział Rebece: \"Starszy będzie służył młodszemu\".",
      "Czytamy bowiem: \"Umiłowałem Jakuba, a Ezawa odrzuciłem\".",
      "I co tu zrobić? Czy Bóg jest niesprawiedliwy? Absolutnie nie!",
      "Powiedział przecież Mojżeszowi: \"Komu chcę, okazuję miłosierdzie, i komu chcę, okazuję litość\".",
      "Zależy to więc nie od tego, który chce lub się stara, ale od Tego, który miłosierdzie okazuje - od Boga.",
      "Czytamy przecież w Piśmie, co Bóg powiedział faraonowi: \"Ustanowiłem cię po to, aby okazać swą moc, by na całym świecie znane było moje imię\".",
      "Zatem komu chce, okazuje miłosierdzie, a kogo chce, czyni zatwardziałym.",
      "Wiem, że zaraz powiesz: Dlaczego więc Bóg ma pretensje? Czy można sprzeciwić się Jego decyzjom?",
      "Człowieku! Nie mów w ten sposób! Kim jesteś, żeby krytykować Boga? Czy gliniany garnek może powiedzieć garncarzowi: Dlaczego mnie takim ulepiłeś?",
      "Czyż garncarz nie ma prawa z tej samej gliny ulepić naczynia odświętnego i naczynia do użytku codziennego?",
      "Bóg, chcąc okazać swój gniew i ogromną moc, cierpliwie znosił ludzi przeznaczonych na gniew.",
      "Ma też Prawo wyrazić swą dobroć tym, z których uczynił naczynia godne przechowywania bogactw swej chwały.",
      "Powołał je, czyli nas, nie tylko spośród Hebrajczyków, ale i spośród pogan.",
      "Jak powiedział przez proroka Ozeasza: \"Nazwę nie mój lud swoim ludem i pokocham tych, których wcześniej nie kochałem\".",
      "Oraz: \"Kiedyś mówiono wam: Nie jesteście moim ludem, teraz: Jesteście dziećmi żyjącego Boga\".",
      "Także prorok Izajasz obwieścił: \"Choćby synów Izraela było tylu, co piasku nad morzem, tylko garstka zostanie ocalona.",
      "Szybko wykona Pan swój wyrok na ziemi i sprawiedliwie zakończy swe dzieło\".",
      "W innym miejscu powiedział też: \"Gdyby Pan niebios nie pozostawił z nas garstki, zostalibyśmy wytraceni jak Sodoma, podobni byśmy byli do Gomory\".",
      "Jaki więc płynie z tego wniosek? Taki, że choć poganie nie starali się o usprawiedliwienie przed Bogiem, otrzymali je - przez wiarę.",
      "Izrael zaś, starając się o usprawiedliwienie na drodze Prawa, nie osiągnął go.",
      "Dlaczego? Bo robił to nie przez wiarę, ale przez uczynki. Potknęli się o \"kamień zgorszenia\",",
      "o którym Pismo mówi: \"Kładę na Syjonie kamień obrazy i skałę zgorszenia. Kto mu zaufa, nie będzie się tego wstydził\"."
    ],
    [
      "Przyjaciele, z całego serca pragnę i błagam Boga o zbawienie dla Izraelitów.",
      "Mogę bowiem zaświadczyć, że mają dla Boga zapał, ale bez właściwego rozeznania.",
      "Nie rozpoznali Bożego usprawiedliwienia. Chcąc osiągnąć usprawiedliwienie własnymi siłami, nie przyjęli tego, co im dał Bóg.",
      "Bo właśnie Chrystus jest uwieńczeniem Prawa i usprawiedliwia każdego, kto Mu ufa.",
      "Mojżesz tak napisał o usprawiedliwieniu płynącym z Prawa: \"Kto je wypełni, będzie dzięki niemu żyć\".",
      "A usprawiedliwienie pochodzące z wiary wyraża się słowami: \"Nie mów sobie: Kto wstąpi do niebios?\" - by sprowadzić Chrystusa na ziemię,",
      "albo: \"Kto zejdzie do otchłani?\" - by wyprowadzić Chrystusa spośród umarłych.",
      "Jak się ono wyraża? \"Moje słowo jest blisko ciebie, na twoich ustach i w twoim sercu\". Właśnie to słowo o zaufaniu Chrystusowi głosimy.",
      "Bo jeśli własnymi ustami powiesz, że Jezus jest twoim Panem, i w sercu uwierzysz, że Bóg ożywił Go z martwych, zostaniesz zbawiony.",
      "Zaufanie w sercu prowadzi do usprawiedliwienia, a wyznając to ustami, osiągasz zbawienie.",
      "Pismo mówi przecież: \"Każdy, kto Mu zaufa, nie zawiedzie się\".",
      "Nie ważne więc jest, kto jest Hebrajczykiem, a kto poganinem. Wszyscy mają tego samego Pana, który hojnie obdarza swymi bogactwami wszystkich, którzy Go wzywają.",
      "Bo każdy, kto wezwie imienia Pana, będzie zbawiony.",
      "Ale jak ludzie mogą wzywać Tego, któremu jeszcze nie zaufali? A jak mają zaufać, skoro o Nim nie słyszeli? Jak mogą usłyszeć, jeśli nie ma tego, który o tym mówi?",
      "Jak ktoś ma mówić, skoro nie został do tego posłany? Pismo tak to ujmuje: \"O, jak piękne są nogi tych, którzy głoszą ewangelię o pokoju\".",
      "Nie wszyscy jednak przyjęli dobrą nowinę. Już prorok Izajasz powiedział: \"Panie, kto uwierzył temu, co mówiliśmy?\"",
      "Bo zaufanie rodzi się podczas słuchania, a słucha się nowiny o Chrystusie.",
      "Spytam więc: Czy Hebrajczycy nie słyszeli? Słyszeli! \"Głos głoszących rozszedł się po całej ziemi, a ich słowa dotarły aż do krańców ziemi\".",
      "Znowu spytam: Czy Izrael tego nie zrozumiał? Już Mojżesz powiedział: \"Sprawię, że będziecie zazdrośni o pogan, a ich ignorancją wzbudzę wasz gniew\".",
      "Izajasz zaś odważył się powiedzieć: \"Pozwoliłem się znaleźć tym, którzy Mnie nie szukali, pokazałem się tym, którzy o Mnie nie pytali\".",
      "A do Izraela mówi: \"Cały dzień wyciągałem swe ręce do mego ludu, ale on nie usłuchał i był Mi przeciwny\"."
    ],
    [
      "Czyżby więc Bóg odrzucił swój własny naród? Absolutnie nie! Przecież ja sam jestem Hebrajczykiem, potomkiem Abrahama, z rodu Benjamina.",
      "Nie porzucił Bóg wybranego przez siebie narodu. Czy nie pamiętacie, co Pismo mówi o Eliaszu? Prorok żalił się Bogu na Izraela:",
      "\"Panie, pozabijali Twoich proroków i zburzyli Twoje ołtarze. Sam tylko zostałem, a jeszcze czyhają na moje życie\".",
      "Ale Bóg mu odpowiedział: \"Nie jesteś sam. Zachowałem jeszcze siedem tysięcy ludzi, którzy nie pokłonili się bożkowi Baalowi\".",
      "Podobnie jest i dzisiaj. Pozostała garstka wybranych przez Boga dzięki Jego łasce.",
      "Jeśli więc dzięki łasce, to nie ze względu na dobre postępowanie, bo wtedy dar łaski przestałby być darem.",
      "Mamy więc taką sytuację: Izrael nie osiągnął tego, czego szukał. Wybrana garstka znalazła łaskę - większość stała się nieczuła,",
      "jak to wyraża Pismo: \"Zesłał na nich Bóg otępienie, zamknął im oczy i uszy - i trwa to do dziś\".",
      "Mówi o tym również Dawid: \"Niechaj ich stół stanie się na nich pułapką, niech ich pogrąży, bo na to zasłużyli.",
      "Niech się zaćmią ich oczy, by nic nie widzieli, a ich grzbiet - przygarbiony pod ciężarem\".",
      "Czy jednak tak się potknęli, że totalnie upadli? Absolutnie nie! To potknięcie udostępniło zbawienie poganom, aby Izraelici pozazdrościli im i też go zapragnęli.",
      "Pomyślcie więc: Jeśli ich potknięcie przyniosło korzyść światu, jeśli ich poniżenie stało się dla pogan bogactwem, to jak wielkie błogosławieństwo przyjdzie wraz z ich powstaniem!",
      "Teraz kilka słów do was, wierzących pogan: Ciągle podkreślam, że jestem posłanym do pogan apostołem.",
      "I mam nadzieję, że wzbudzę w Izraelitach zazdrość, by i oni osiągnęli zbawienie.",
      "Bo jeśli ich odrzucenie przyniosło światu pojednanie z Bogiem, to ponowne ich przygarnięcie będzie czasem ożywienia zmarłych.",
      "Skoro zaczyn ciasta jest święty, to i całe ciasto też! Jeśli święte są korzenie, to i gałęzie drzewa.",
      "Niektóre gałązki z drzewa Abrahama zostały odcięte, byś ty, poganin z dzikiego drzewa, wszczepiony został w szlachetną oliwkę i miał udział w obfitości soków jej korzenia.",
      "Ale nie pogardzaj odciętymi gałęziami. Nie wywyższaj się, bo nie ty utrzymujesz korzeń, ale korzeń ciebie.",
      "Pewnie powiesz: \"Po to inne gałęzie zostały wycięte, abym ja mógł być wszczepiony w drzewo\".",
      "Masz rację! Z powodu niewiary tamte gałęzie zostały usunięte, a ty dzięki wierze zająłeś ich miejsce. Ale się nie wywyższaj, tylko żyj w bojaźni!",
      "Bo jeśli Bóg nie oszczędził naturalnych gałęzi, to i ciebie może wyciąć.",
      "Zwróć uwagę na dobroć i surowość Boga: był surowy dla wyciętych, a jest dobry dla ciebie - o ile trwasz w tej dobroci. Bo i ciebie może spotkać podobny los.",
      "A i Hebrajczycy zostaną ponownie wszczepieni, jeśli nie będą trwali w niewierze. Bóg jest w stanie tego dokonać!",
      "Skoro ty jako dzika gałązka zostałeś wycięty i wbrew gatunkowi wszczepiony w szlachetną oliwkę, to tym bardziej oni - zgodnie ze swym gatunkiem - zostaną wszczepieni we własne drzewo.",
      "Przyjaciele, bardzo chcę, byście znali tę tajemnicę i rozsądnie o sobie myśleli. Zatwardziałość dotknęła Izraela tylko do czasu, aż przyjdą do Chrystusa wszyscy poganie, którzy Go szukają.",
      "A wtedy Izrael jako naród zostanie zbawiony. Jak czytamy w Piśmie: \"Przyjdzie z Syjonu Wybawiciel i odwróci Izraela od bezbożności.",
      "I dotrzymam zawartego przymierza, gdy zmyję ich grzechy\".",
      "W kontekście ewangelii Izraelici są teraz wrogami Boga - ale to dla waszego dobra. W kontekście dawnego wybrania - są Jego umiłowanym ludem, ze względu na przodków.",
      "Bóg bowiem nie odbiera swoich darów i powołania.",
      "Wy niegdyś buntowaliście się przeciw Niemu, ale teraz, z powodu buntu Izraelitów, doznaliście Jego miłosierdzia.",
      "Oni, zbuntowani teraz z powodu okazanego wam miłosierdzia, również doznają Bożej łaski.",
      "Bóg poddał buntowi wszystkich, aby wszystkim swe miłosierdzie okazać.",
      "Jak niezgłębiona jest mądrość, wiedza i bogactwo Boga! Jak niedościgłe Jego decyzje i sposoby działania!",
      "Któż ogarnie myśli Pana? Kto może zostać Jego doradcą?",
      "I kto Go czymś obdarował, by oczekiwać czegoś w zamian?",
      "Wszystko przecież od Niego pochodzi, dzięki Niemu jest i do Niego zmierza. Jemu niech będzie chwała na wieki! Amen!"
    ],
    [
      "Przyjaciele! Wzywam więc was - ze względu na miłosierdzie, jakie nam Bóg okazał - byście złożyli Mu swe ciała na ofiarę żywą i świętą, w pełni Go satysfakcjonującą. Bo taka jest natura waszej służby.",
      "Nie naśladujcie wzorców tego świata, ale niech was przemienia nowy sposób myślenia - byście wiedzieli, jaka jest wola Boga: co jest dobre, podobające się Mu i co doskonałe.",
      "Jako sługa Boga, z Jego łaski, radzę każdemu z was: nie oceniajcie siebie za wysoko, ale tak jak trzeba, rozsądnie, zgodnie z tym, ile komu Bóg wyznaczył.",
      "W naszym fizycznym ciele, które jest jedno, mamy wiele różnych części, a żadna z nich nie spełnia tych samych funkcji.",
      "Tak samo stanowimy w Chrystusie jedno ciało, choć jest nas wielu, a wobec siebie jesteśmy różnymi częściami tego ciała.",
      "Otrzymaliśmy też dzięki łaskawości Boga różne dary - do korzystania zgodnie z ich przeznaczeniem: dar proroctwa - zgodnie z wiarą;",
      "dar służby - do służenia; kto ma dar nauczania - niech naucza;",
      "kto dar zachęcania - niech zachęca; kto dar dawania - niech daje bezinteresownie; kto dar przewodzenia - niech przewodzi gorliwie; kto dar miłosierdzia - niech je okazuje z radością.",
      "Kochajcie - nie udawajcie. Brzydźcie się złem, a lgnijcie do dobra.",
      "Z czułością okazujcie sobie wzajemnie braterską miłość i z oddaniem - szacunek.",
      "Niech nie słabnie wasza gorliwość i z całym zapałem służcie Panu.",
      "Cieszcie się oczekiwaną nadzieją, w udrękach bądźcie cierpliwi, w modlitwie - wytrwali.",
      "Miejcie udział w zaspokajaniu potrzeb innych wierzących, prześcigajcie się w okazywaniu gościnności.",
      "Życzcie dobrze tym, którzy was prześladują - nie przeklinajcie ich.",
      "Cieszcie się z tymi, którzy doznają radości; płaczcie ze smutnymi.",
      "Żyjcie ze sobą w zgodzie. Nie bądźcie zarozumiali, ale zabiegajcie o przyjaźń prostych ludzi. I nie wywyższajcie się myśląc, że wszystko już wiecie.",
      "Nie odpłacajcie złem za zło, ale dla wszystkich bądźcie dobrzy.",
      "Jeśli to możliwe i od was to zależy, ze wszystkimi żyjcie w pokoju.",
      "Najdrożsi! Nie rewanżujcie się za doznane krzywdy, ale pozostawcie to Bogu. Pismo bowiem mówi: \"To Ja wymierzam karę, Ja odpłacam za wszystko - mówi Pan\".",
      "\"Lecz jeśli twój wróg jest głodny, nakarm go; jeśli jest spragniony - daj mu pić. W ten sposób zawstydzisz go swoim postępowaniem\".",
      "Nie daj się pokonać przez zło, lecz pokonuj je dobrem."
    ],
    [
      "Bądźcie posłuszni władzom zwierzchnim. Bo nie ma władzy, której by komuś nie udzielił Bóg. Więc ta, która istnieje, jest ustanowiona przez Niego.",
      "Kto przeciwstawia się władzy, burzy porządek ustanowiony przez Boga i sam na siebie ściąga karę.",
      "Ludzie sprawujący władzę nie są postrachem dla tych, którzy postępują dobrze, ale dla czyniących źle. Nie chcesz żyć w strachu przed władzą? To czyń dobrze, a jeszcze cię pochwali!",
      "Bóg ustanowił ich dla twojego dobra. Ale jeśli łamiesz Prawo, drżyj! Bo nie na darmo władza jest wyposażona w środki przymusu. Będąc na usługach Boga, wymierza karę temu, kto postępuje źle.",
      "Dlatego należy się jej podporządkować - nie tylko z powodu groźby ukarania, ale ze względu na własne sumienie.",
      "Z tych samych powodów płaćcie podatki. Urzędnicy państwowi muszą bowiem mieć utrzymanie, aby mogli pełnić zleconą im przez Boga służbę.",
      "Oddawajcie więc każdemu, co mu się należy: płaćcie podatki i inne zobowiązania oraz okazujcie respekt i szacunek tym, którzy na to zasługują.",
      "Nie miejcie wobec nikogo żadnych długów - z wyjątkiem długu wzajemnej miłości. Bo kto kocha bliźniego, wypełnia Prawo.",
      "Przykazania: \"Nie cudzołóż, nie zabijaj, nie kradnij, nie pożądaj\" i wszystkie inne sprowadzają się do jednego: \"Kochaj bliźniego jak samego siebie\".",
      "Miłość nie wyrządza zła bliźniemu - jest więc spełnieniem wymogów Prawa.",
      "Przebudźcie się więc, bo czas już jest bliski! Bo nadejście naszego zbawienia jest teraz bliższe, niż gdy uwierzyliśmy.",
      "Noc już ustępuje i zbliża się dzień. Odrzućmy więc czyny ciemności i włóżmy zbroję światła.",
      "Postępujmy z godnością, jak w czasie dnia. Nie oddawajmy się szaleństwu i pijaństwu, orgiom, pożądaniu, sporom i zazdrości.",
      "Niech kieruje wami nasz Pan, Jezus Chrystus, byście nie zaspokajali pożądliwości ciała."
    ],
    [
      "Słabego w wierze otaczajcie troską bez spierania się o jego poglądy.",
      "Jeden uważa, że można jeść każdy pokarm, ktoś inny, słaby, jest wegetarianinem.",
      "Pierwszy niech nie pogardza drugim, a drugi niech nie potępia pierwszego - Bóg go przecież do siebie przygarnął.",
      "Bo kim ty jesteś, że potępiasz czyjegoś sługę? Jego Pan go podtrzymuje lub pozwala upaść. Zresztą postawi go na nogi, bo ma taką moc.",
      "Z kolei dla jednego wszystkie dni tygodnia są takie same, a dla innego niektóre są szczególne. Każdy niech się trzyma własnego przekonania.",
      "Kto uważa pewne dni za szczególne, robi to dla Pana. I kto je każdy pokarm, ze względu na Pana to robi - bo dziękuje Bogu za jedzenie. A kto nie je wszystkiego, też dla Pana to robi i też Mu dziękuje.",
      "Nikt z nas nie żyje dla siebie ani dla siebie nie umiera.",
      "Czy żyjemy, czy umieramy - wszystko robimy dla Pana. I w życiu, i w śmierci należymy do Niego!",
      "Chrystus umarł i powstał z martwych właśnie po to, aby być Panem życia i śmierci.",
      "Dlaczego więc potępiasz swego brata? A ty dlaczego nim gardzisz? Przecież wszyscy tak samo staniemy przed Bożym sądem.",
      "Czytamy przecież: \"Przysięgam na swoje życie - mówi Pan - że ugnie się przede Mną każde kolano, a każdy język uczci Boga\".",
      "A zatem każdy z nas zda Bogu rachunek za siebie.",
      "Nie oskarżajcie się więc nawzajem, ale pomyślcie, jak nie być dla siebie przeszkodą lub zgorszeniem.",
      "Osobiście wiem i jestem głęboko przekonany na podstawie autorytetu naszego Pana, że żaden pokarm sam z siebie nie jest \"nieczysty\". Może jedynie być nieczysty dla tego, kto tak uważa.",
      "Jeśli jednak z powodu jedzenia wzbudzasz niepokój w innym wierzącym, nie kierujesz się miłością. Z powodu pokarmu nie osłabiaj duchowo tego, za którego umarł Chrystus.",
      "Niech więc wasze dobre przekonanie nie będzie dla kogoś okazją do złych słów.",
      "Bo królestwo Boże nie dotyczy jedzenia i picia, ale sprawiedliwości, pokoju i radości w Duchu Świętym.",
      "Kto tak służy Chrystusowi, podoba się Bogu i będzie uznany w oczach ludzi.",
      "Starajcie się więc o to, co sprzyja pokojowi i wzajemnemu umacnianiu się.",
      "Nie niszcz Bożego dzieła z powodu jedzenia. Wszystko jest dobre, ale staje się źródłem zła, jeśli z tego powodu ktoś duchowo upada.",
      "Dlatego bardzo dobrze jest nie jeść mięsa, nie pić wina i nie robić niczego, co prowadzi kogoś do grzechu.",
      "Własne przekonanie zachowaj dla siebie i Boga. Szczęśliwy człowiek, który w tym, co robi, nie oskarża siebie.",
      "Ale kto je coś wbrew temu, jak wierzy, sam siebie oskarża. A wszystko, co nie wypływa z wiary, jest grzechem."
    ],
    [
      "Zatem my, utwierdzeni w wierze, mamy obowiązek wspierać słabych w ich słabościach - dbać nie tylko o siebie.",
      "Bo każdy ma dbać o dobro bliźniego i budować go duchowo.",
      "Przecież i Chrystus nie dbał tylko o siebie. Jak czytamy: \"Zniewagi tych, którzy Ciebie znieważają, spadły również na Mnie\".",
      "To, co od dawna jest w Piśmie, jest tam również ze względu na nas, byśmy ucząc się cierpliwości i czerpiąc zachętę, wzmacniali nadzieję na przyszłość.",
      "Niech więc Bóg - źródło cierpliwości i zachęty - pomoże wam traktować siebie nawzajem tak, jak to robił Chrystus.",
      "Wtedy wszyscy jednomyślnie będziemy wielbić Boga i Ojca naszego Pana, Jezusa Chrystusa.",
      "Okazujcie więc sobie akceptację, tak jak Chrystus okazał ją wam - by przysporzyć chwały Bogu.",
      "Przypomnę, że Chrystus jako sługa przyszedł do Izraela, by potwierdzić, że Bóg dotrzymuje obietnic danych przodkom,",
      "zaś do pogan - by wielbili Boga za okazane im miłosierdzie. Jak czytamy: \"Z tego powodu będą Ciebie wielbić pośród pogan i śpiewać na cześć Twego imienia\".",
      "W innym zaś miejscu: \"Radujcie się, poganie, razem z Jego narodem\",",
      "a także: \"Chwalcie Pana, wszystkie narody, wielbijcie Go wszystkie ludy\".",
      "Prorok Izajasz powiedział: \"Przyjdzie potomek z domu Jessego i będzie królem nad poganami - w Nim będą pokładać nadzieję\".",
      "Niech więc Bóg, dawca nadziei, napełni radością i pokojem was wszystkich, którzy Mu ufacie - niech napełni was nadzieją dzięki mocy Ducha Świętego.",
      "Jestem przekonany, moi drodzy, że wypełnia was życzliwość. Wiecie to wszystko bardzo dobrze i możecie pomagać sobie nawzajem w zrozumieniu tego.",
      "Nie wahałem się jednak zwrócić waszej uwagi na tych kilka spraw, bo wiem, że wystarczy tylko wam o tym przypomnieć. Bo dzięki łasce Bożej",
      "jestem specjalnym wysłannikiem Jezusa Chrystusa, aby wam, poganom, głosić ewangelię i przedstawić was, uświęconych przez Ducha Świętego, jako wonną ofiarę dla Boga.",
      "Jestem dumny z tego, czego w służbie Bogu dokonał przeze mnie Jezus Chrystus.",
      "I nie ośmielę się powiedzieć o czymś, czego przeze mnie nie zrobił, by poganie byli Mu posłuszni. A robił to przez moje słowa i czyny,",
      "przez cudowne znaki - mocą Ducha Bożego. W ten sposób rozniosłem dobrą nowinę o Chrystusie od Jerozolimy aż po Illirię.",
      "I zawsze mi zależało na tym, aby głosić Chrystusa tam, gdzie wieść o Nim jeszcze nie dotarła - by nie wchodzić na teren czyjejś służby,",
      "ale robić to według słów Pisma: \"Zobaczą Go i poznają ci, którzy Go nigdy nie widzieli ani nigdy o Nim nie słyszeli\".",
      "I to właśnie było powodem, że dotąd was nie odwiedziłem.",
      "Ale skończyłem już tutaj swą pracę i nareszcie, po tak wielu latach, gotów jestem przyjść do was.",
      "Wybieram się do Hiszpanii i chciałbym po drodze was zobaczyć. Mam nadzieję, że gdy się wami nacieszę, wyprawicie mnie w dalszą podróż.",
      "Teraz udaję się do Jerozolimy z pomocą materialną dla tamtejszych wierzących.",
      "Bo bracia z Macedonii i Grecji zapragnęli wesprzeć cierpiących niedostatek w tym mieście.",
      "Zapragnęli tego, bo i powinni: skoro jako poganie mają udział w ich dobrach duchowych, powinni zadbać o ich dobra materialne.",
      "Gdy tylko przekażę ich dar i doprowadzę sprawę do końca, odwiedzę was w drodze do Hiszpanii.",
      "I jestem przekonany, że przyjdę do was z błogosławieństwem Chrystusa.",
      "Bardzo was jednak proszę - ze względu na naszego Pana, Jezusa Chrystusa, i na miłość Ducha Świętego - byście przyłączyli się do mojej walki przez modlitwę za mnie.",
      "Proście Boga, by uchronił mnie przed wrogami w Judei, by wierzący w Jerozolimie życzliwie przyjęli ofiarowaną im pomoc,",
      "bym za wolą Pana przybył do was z radością w sercu i byśmy mogli nawzajem się pokrzepić.",
      "Niech Bóg pokoju pozostanie z wami wszystkimi. Amen!"
    ],
    [
      "Wkrótce odwiedzi was Feba, siostra w Panu i diakonisa kościoła w Kenkrach.",
      "Przyjmijcie ją serdecznie i z godnością - jak samego Pana. Okażcie jej wszelką pomoc, bo zarówno o mnie, jak i o wielu innych chrześcijan bardzo się troszczyła.",
      "Przekażcie moje pozdrowienia Pryscylli i Akwili, moim partnerom w służbie Chrystusowi.",
      "Narażali dla mnie życie i nie tylko ja mam wobec nich dług wdzięczności, ale i wszystkie kościoły pochodzenia pogańskiego.",
      "Pozdrówcie też kościół, który spotyka się w ich domu. Pozdrawiam drogiego mi Epeneta, który jako pierwszy w Azji uwierzył w Chrystusa.",
      "Pozdrówcie też: Marię, która z oddaniem służyła waszej sprawie;",
      "Andronika i Juniasa - moich rodaków i współwięźniów. Cieszą się oni szacunkiem apostołów i wcześniej niż ja uwierzyli w Pana;",
      "Ampliata - tak drogiego mi w Panu;",
      "Urbana - naszego partnera w służbie Panu; mojego drogiego Stachysa;",
      "Apellesa, który sprawdził się jako sługa Chrystusa; wszystkich z domu Arystobula;",
      "mojego rodaka, Herodiona, i wszystkich z domu Narcyza.",
      "Pozdrówcie: Tryfenę, Tryfozę i drogą Persydę, które tak wiele napracowały się dla Pana;",
      "Rufusa, wybrańca Pańskiego, i jego mamę, która i dla mnie jest jak prawdziwa mama;",
      "Asynkryta, Flegonta, Hermesa, Patrobę, Hermasa i pozostałych wierzących, którzy są z nimi;",
      "Filologa i Julię, Nereusza i jego siostrę, Olimpasa i wszystkich wierzących, którzy są z nimi.",
      "Pozdrówcie się nawzajem braterskim pocałunkiem. Również wszystkie tutejsze kościoły przesyłają wam pozdrowienia.",
      "Na koniec chcę wam, moi drodzy, przypomnieć jeszcze jedno: Unikajcie tych, którzy wywołują podziały i zgorszenia - wbrew nauce, którą przyjęliście.",
      "Oni nie służą Chrystusowi, naszemu Panu, ale własnemu brzuchowi! Miłymi słowami i pochlebstwami zwodzą ludzi łatwowiernych.",
      "Ale wasze posłuszeństwo Bogu jest znane wszystkim - tak bardzo się z tego cieszę! Pragnę też, byście pełni mądrości czynili dobro, a trzymali się z dala od wszelkiego zła.",
      "Już wkrótce Bóg pokoju zmiażdży szatana pod waszymi stopami. Niech łaska naszego Pana, Jezusa Chrystusa, pozostanie z wami.",
      "Mój partner Tymoteusz oraz Lucjusz, Jazon i Sozypater, moi rodacy, przesyłają wam najlepsze życzenia.",
      "Pozdrawiam was również ja, Tercjusz, który pisałem ten list.",
      "Także Gajus prosi o przekazanie wam pozdrowień. Jestem teraz gościem w jego domu, gdzie gromadzi się kościół.",
      "Pozdrowienia przesyła wam Erast, skarbnik miejski, i wasz brat Kwartus.",
      "Bóg ma wszelką moc, by was utwierdzić! Tak mówi głoszona przeze mnie ewangelia o Jezusie Chrystusie. Potwierdza to również tajemnica objawienia, przez wieki niedostępna,",
      "a teraz ujawniona dzięki prorockim pismom na rozkaz odwiecznego Boga. Ujawniona została po to, by także poganie zaufali Bogu i byli Mu posłuszni.",
      "Bogu jedynemu, Bogu mądremu przez Jezusa Chrystusa, naszego Pana, niech będzie chwała na wieki. Amen."
    ]
  ],
  "1Kor": [
    [
      "Ja, Paweł, decyzją Boga wybrany na apostoła Jezusa Chrystusa, i Sostenes, brat,",
      "piszę do kościoła Bożego w Koryncie - do uświęconych w Chrystusie, wezwanych i oddzielonych dla Boga - oraz do wszystkich chrześcijan, którzy wzywają imienia Jezusa Chrystusa, naszego wspólnego Pana:",
      "Niech Bóg, Ojciec nasz, i Pan Jezus Chrystus obdarzają was swą łaską i pokojem.",
      "Ciągle i nieustannie dziękuję Bogu za was i za okazaną wam dzięki Chrystusowi łaskę.",
      "On obdarował was bogactwem słowa i poznania",
      "i umocnił waszą ufność do Niego.",
      "Nie brak wam żadnego duchowego daru w tym okresie oczekiwania na Jego powrót.",
      "To On będzie wzmacniał was aż do końca, byście w dniu Jego powrotu byli nieskazitelni.",
      "Bóg jest wierny i dokona tego - bo to On powołał was do przyjaźni ze swoim Synem, Jezusem Chrystusem, naszym Panem.",
      "Wzywam was, przyjaciele, w imieniu naszego Pana, abyście żyli w zgodzie i bez rozłamów - by cechowała was jednomyślność i wspólny cel.",
      "Niestety dowiedziałem się od domowników Chloe o waszych kłótniach.",
      "Mam na myśli to, jak mówicie: \"Ja jestem uczniem Pawła\", \"A ja Apollosa\", \"Ja uczniem Piotra\", \"A ja należę do samego Chrystusa\".",
      "Czy Chrystusa można podzielić? Czy Paweł został za was ukrzyżowany? Czy w jego imię zostaliście zanurzeni?",
      "Wdzięczny jestem Bogu, że oprócz Kryspusa i Gajusa nikogo z was nie ochrzciłem.",
      "Nikt więc nie może powiedzieć, że ochrzciłem go w swoim imieniu.",
      "Jeszcze ochrzciłem rodzinę Stefanasa, ale więcej nikogo sobie nie przypominam.",
      "Bo Chrystus nie posłał mnie, abym chrzcił, lecz bym głosił ewangelię - i to nie w wielkich słowach, by nie przyćmiewać mocy krzyża Chrystusa.",
      "Bo sens krzyża jest głupotą dla ludzi idących na potępienie. Ale dla nas, przyjmujących zbawienie, jest on przejawem mocy samego Boga.",
      "Czytamy o tym w Piśmie: \"Zniszczę mądrość mędrców i odrzucę błyskotliwość inteligentnych\".",
      "Gdzie są ci wszyscy mędrcy, uczeni i wybitni znawcy spraw tego świata? Czy Bóg nie uczynił z całej tej mądrości zwykłej głupoty?",
      "Skoro mądry świat nie poznał mądrego Boga, spodobało się Mu przez głupie mówienie zbawić tych, którzy uwierzą.",
      "Hebrajczycy żądają znaku z nieba, Grecy szukają mądrości,",
      "a my głosimy ukrzyżowanego Chrystusa. Dla pierwszych jest On zgorszeniem, dla tych drugich - nonsensem.",
      "Ale dla nas, powołanych zarówno spośród Hebrajczyków, jak i Greków, jest On Mesjaszem - mocą i mądrością samego Boga.",
      "Bo coś głupiego u Boga góruje nad mądrością człowieka, a coś słabego u Boga, przewyższa ludzką siłę.",
      "Zauważcie, drodzy przyjaciele, że niewielu spośród was uchodzi za bardzo mądrych, posiada władzę lub szlachetne urodzenie.",
      "Bóg świadomie wybrał to, co świat uważa za głupie, słabe i nieważne, aby zawstydzić mądrych, silnych i ważnych.",
      "On wybrał to, co nie istnieje, by pokazać nicość tych, którzy już są",
      "- aby nikt przed Nim nie chlubił się czymkolwiek.",
      "Tylko dzięki Niemu żyjecie teraz w Chrystusie Jezusie. I to On jest naszą mądrością, sprawiedliwością, uświęceniem i odkupieniem - wszystkim od Boga,",
      "aby: \"Kto się chlubi, w Panu się chlubił\" - jak mówi Pismo."
    ],
    [
      "Moi drodzy, ja także, gdy do was przybyłem i głosiłem tajemnicę Bożą, nie błyszczałem słowem i mądrością.",
      "Postanowiłem bowiem mówić tylko o Jezusie Chrystusie i Jego śmierci na krzyżu.",
      "Stanąłem przed wami pełen słabości - nieśmiały i drżący.",
      "Moje nauczanie nie miało cech wzniosłej mądrości, ale było pełne Ducha i mocy Boga",
      "- aby wasza wiara opierała się właśnie na Jego mocy, a nie na ludzkiej mądrości.",
      "A jednak głosimy mądrość - wśród doskonałych. Nie jest to mądrość tego świata ani jego marnych przywódców.",
      "Głosimy tajemną mądrość samego Boga, od wieków ukrytą ze względu na nas.",
      "Żaden z przywódców tego świata jej nie pojął, bo gdyby tak było, nie ukrzyżowaliby Pana chwały.",
      "Jak to ujmuje Pismo: \"Żadne oko nie widziało, żadne ucho nie słyszało ani żadne ludzkie serce nie pojęło, co takiego Bóg przygotował dla tych, którzy Go kochają\".",
      "Ale nam Bóg to objawił przez swego Ducha! On bowiem przenika wszystko i zna najgłębsze Boże tajemnice.",
      "Kto z ludzi wie, co kryje się w człowieku, jeśli nie on sam - jego duch. Podobnie nikt, poza Duchem Bożym, nie może wniknąć w Boga.",
      "Ale my nie przyjęliśmy ducha tego świata. Otrzymaliśmy od Boga Jego Ducha, by pojąć to wszystko, czym nas obdarował.",
      "I mówimy o tym nie w błyskotliwych słowach ludzkiej mądrości, ale słowami pochodzącymi od Ducha Świętego - by sprawy duchowe wyrażać w duchowy sposób.",
      "Człowiek niewierzący (naturalny) nie ogarnia myśli pochodzących od Ducha Bożego. Są dla niego głupie i nie jest w stanie ich pojąć, bo tylko dzięki Duchowi można to zrobić.",
      "Człowiek duchowy rozumie to wszystko, ale inni go nie rozumieją.",
      "Jak mówi Pismo: \"Kto poznał myśli Pana, kto Mu doradza?\" Ale my znamy zamiary Chrystusa!"
    ],
    [
      "Drodzy przyjaciele, gdy u was byłem, nie mogłem do was mówić jak do ludzi duchowo dojrzałych. Traktowałem was jak myślących tylko po ludzku, bo byliście niemowlętami w Chrystusie.",
      "Karmiłem was mlekiem, nie czymś konkretnym, bo jeszcze nie byliście na to gotowi. Z resztą nadal nie jesteście!",
      "Ciągle żyjecie tylko po ludzku! Skoro się kłócicie i zazdrościcie sobie, to czy nie zachowujecie się tylko po ludzku, jak niewierzący?",
      "Czy dowodem na to nie są wasze słowa: \"Ja należę do Pawła\" i \"A ja do Apollosa\"?",
      "Kimże jesteśmy ja i Apollos, żeby się o nas kłócić? Tylko sługami Pana, którym powierzył zadanie.",
      "Ja siałem, Apollos podlewał, ale to Bóg sprawił duchowy wzrost.",
      "Tak naprawdę to ani siejący, ani podlewający nie jest ważny - tylko Bóg, który powoduje wzrost.",
      "A słudzy Pana - czy sieją, czy podlewają - pracują razem i każdy otrzyma nagrodę za swoją pracę.",
      "Bo my jesteśmy współpracownikami Boga, a wy - Bożą uprawą i Bożą budowlą.",
      "Dzięki łaskawości Boga jak doświadczony inżynier położyłem fundament, na którym kolejny fachowiec wznosi budowlę. Każdy jednak niech buduje uważnie,",
      "bo nie można już położyć innego fundamentu - a jest nim Jezus Chrystus!",
      "Jak kto na nim buduje - używając złota, srebra i szlachetnych kamieni czy patyków, słomy i siana -",
      "okaże się w dniu sądu. Ogień tego dokona. Bo dzieło każdego przejdzie próbę ognia.",
      "Czyja budowla przetrwa, ten otrzyma nagrodę.",
      "Jeśli czyjaś spłonie, ten poniesie stratę. Sam wprawdzie ocaleje, ale przejdzie trudną dla niego próbę ognia.",
      "Czy nie wiecie, że wszyscy razem stanowicie świątynię Boga i że mieszka w was Duch Boży?",
      "Bóg zniszczy każdego, kto bezcześci i niszczy Jego świątynię. Jest ona święta - i to wy nią jesteście.",
      "Przestańcie się więc łudzić. Jeśli ktoś uważa, że błyszczy swoją ludzką mądrością, niech lepiej stanie się głupcem, aby nabrać mądrości prawdziwej.",
      "Mądrość tego świata jest bowiem dla Boga głupstwem - jak o tym czytamy: \"Złapał mądrych w pułapkę własnej mądrości\"",
      "oraz: \"Pan dobrze zna myśli mądrych i wie, że są jałowe\".",
      "Nie szczyćcie się więc ludźmi. Bo wszystko należy do was:",
      "Paweł, Apollos, Piotr i cały świat, nawet życie i śmierć, przeszłość i przyszłość. Wszystko jest wasze,",
      "wy zaś należycie do Chrystusa, a Chrystus - do Boga."
    ],
    [
      "Zatem traktujcie nas jako sługi Chrystusa, którzy zarządzają Bożymi tajemnicami.",
      "Od zarządzającego oczekuje się lojalności.",
      "Ale ja nie martwię się o to, co wy i inni o mnie sądzicie. Zresztą nie oceniam nawet sam siebie.",
      "Wprawdzie niczego sobie zarzucić nie mogę, ale to nie wystarcza. Sam Pan musi mnie ocenić.",
      "Nie osądzajcie więc nikogo przedwcześnie - zanim nie powróci Pan, nie rozświetli tego, co ukryte w ciemnościach, i nie ujawni zamiarów serca. Wtedy każdy z nas otrzyma od Boga należną pochwałę.",
      "Na przykładzie własnym i Apollosa pokazałem wam, że nie wolno mieć ulubieńców. Nie wykraczajcie więc ponad to, co mówi Pismo, i nie wywyższajcie się, poniżając innych.",
      "Człowieku, czemu jesteś taki zarozumiały? Czy masz coś, czego byś nie otrzymał? A skoro otrzymałeś, to dlaczego pysznisz się, jakbyś nie otrzymał, tylko sam zdobył?",
      "Wygląda na to, że już jesteście duchowo nasyceni, istni bogacze i królowie na swych tronach - ale bez nas. Chciałbym, abyście rzeczywiście królowali - wspólnie z nami.",
      "Jestem przekonany, że nas, apostołów, Bóg umieścił na samym końcu - niczym skazańców oczekujących egzekucji, wystawionych na widok publiczny przed całym światem, przed ludźmi i aniołami.",
      "My jesteśmy uważani za głupców z powodu Chrystusa - wy staliście się dzięki Niemu mądrzy; my słabniemy - wy nabieracie sił; wy jesteście wielcy, my - pogardzani.",
      "Stale chodzimy głodni i spragnieni, pozbawieni ubrań, pogardzani i bezdomni.",
      "Ciężko pracujemy, aby zarobić na życie. Gdy nas znieważają, my błogosławimy, gdy prześladują - podnosimy się z upadku,",
      "gdy nas oczerniają - życzymy im dobrze. Wciąż jesteśmy jak śmieci albo odpadki tego świata.",
      "Nie piszę o tym wszystkim, aby was zawstydzić, ale żeby pouczyć jako ukochane dzieci.",
      "Bo chociaż możecie mieć tysiące nauczycieli, to duchowych ojców macie niewielu. Przecież to ja zrodziłem was dla Chrystusa, głosząc wam ewangelię.",
      "Tak gorąco was proszę: Naśladujcie nas!",
      "Dlatego właśnie posyłam Tymoteusza, żeby wam w tym pomógł. On jest moim ukochanym synem w Panu, tak bardzo Mu wiernym. On przypomni wam to, czego was uczyłem - bo nauczam we wszystkich wspólnotach, które odwiedzam.",
      "Ponieważ nie przychodziłem do was, niektórzy zaczęli się nadymać pychą.",
      "Przyjdę jednak, i to niebawem, jeśli Pan pozwoli, a wtedy będę mógł stwierdzić, czy ci zarozumialcy potrafią tylko mówić, czy też naprawdę mają moc Bożą.",
      "Królestwo Boże bowiem nie opiera się na słowach, ale na mocy.",
      "Sami wybierzcie: Czy mam do was przyjść z karceniem, czy też z miłością i łagodnością?"
    ],
    [
      "Posłuchajcie: Naprawdę już słychać o niemoralności seksualnej, jaką tolerujecie pośród siebie - i to takiej, jakiej nawet poganie się nie dopuszczają: że ktoś żyje z żoną swego ojca.",
      "A wy, dumni ze swojej tolerancji, nie ubolewacie nad tym i nie usuwacie tego człowieka z waszego grona.",
      "Ja, chociaż nieobecny fizycznie, ale sercem będąc przy was, w imieniu samego Jezusa, naszego Pana, już oceniłem postępowanie tego człowieka.",
      "Wy również zbierzcie się - ja będę z wami - i na mocy autorytetu naszego Pana",
      "usuńcie go ze wspólnoty, oddając go w ręce szatana. Jego ciału będzie grozić zagłada, ale jego duch zostanie uratowany w dniu powrotu naszego Pana.",
      "Jak możecie się szczycić czymś takim?! Nie rozumiecie, że odrobina kwasu przenika całe ciasto?",
      "Usuńcie stary kwas zła, abyście byli czyści jak świeże ciasto, bo zostaliście oczyszczeni. Sam Chrystus stał się naszą ofiarą paschalną!",
      "Świętujmy więc naszą Wielkanoc nie w starym kwasie złości i degeneracji, ale w czystości i prawdzie.",
      "Napisałem wam nieco wcześniej, byście unikali towarzystwa ludzi rozpustnych",
      "- ale nie tak ogólnie wszystkich na świecie rozpustników, chciwców, złodziei i bałwochwalców. Bo musielibyście zniknąć z tego świata.",
      "Dlatego teraz precyzuję, żebyście nie kontaktowali się z kimś, kto uważa się za brata w Chrystusie, a prowadzi się niemoralnie, jest chciwy, oszukuje, czci bożki albo jest pijakiem czy bluźniercą. Z takim człowiekiem nie siadajcie nawet do stołu!",
      "Po co mamy się zajmować tymi, którzy są poza kościołem? Waszym zadaniem jest rozsądzać sprawy wewnątrz kościoła.",
      "Tych spoza nas osądzi Bóg. Wy usuńcie złego spośród siebie!"
    ],
    [
      "Czemu dopuszczacie, aby ktoś, oskarżając innego chrześcijanina, odwoływał się do sądu pogańskiego, zamiast przyjść do świętych braci?",
      "Czy nie wiecie, że kiedyś my, chrześcijanie, będziemy sądzić ten świat? Skoro będziecie to robić, to nie możecie rozstrzygać spraw drobniejszych?",
      "Przecież będziemy osądzać aniołów w niebie, a co dopiero zwykłe sprawy!",
      "Po co więc chodzicie z takimi sprawami do sędziów, którzy przecież nie są wierzący?",
      "Jak widzicie, próbuję was zawstydzić. Czy wśród was nie ma nikogo na tyle mądrego, żeby mógł rozstrzygnąć spór?",
      "Dlaczego jeden chrześcijanin wytacza sprawę drugiemu i to wobec niewierzących?",
      "Już samo procesowanie się z braćmi jest uwłaczające. Dlaczego raczej nie chcecie doznać niesprawiedliwości i krzywdy?",
      "Ale to wasze musi być na wierzchu i wy wyrządzacie krzywdę - i to innym wierzącym!",
      "Czy nie wiecie, że niesprawiedliwi nie otrzymają w udziale królestwa Bożego? Nie łudźcie się: ani rozpustnicy, ani bałwochwalcy, cudzołożnicy, prostytutki, homoseksualiści,",
      "złodzieje, chciwi, pijacy, bluźniercy, ani bandyci - nie znajdą się w królestwie Bożym.",
      "A wy tacy właśnie byliście! Ale wasze grzechy zostały zmyte, zostaliście oddani Bogu i uniewinnieni dzięki naszemu Panu, Jezusowi Chrystusowi, i Duchowi naszego Boga.",
      "Wprawdzie wszystko mi wolno, ale nie wszystko przynosi pożytek. Wszystko mi wolno, ale ja niczemu nie dam się zniewolić.",
      "Istnieje jedzenie i jest żołądek, do którego ono trafia. Ale Bóg i tak to kiedyś unicestwi. Natomiast ciało nie zostało przeznaczone do uprawiania nierządu, ale należy do Pana - a Pan troszczy się o ciało.",
      "Bóg swą mocą wskrzesi po śmierci nasze ciała - tak jak wskrzesił naszego Pana.",
      "Zapominacie, że wasze ciała są cząstką ciała Chrystusa? Czyż wezmę taką cząstkę i będę ją łączył z prostytutką? Przenigdy!",
      "Zapominacie, że ten, kto łączy się z prostytutką staję się z nią jednym ciałem? Przecież Pismo mówi wyraźnie: \"Ci dwoje stają się jednym ciałem\".",
      "Kto zaś łączy się z Panem, jest z nim jedno dzięki Duchowi.",
      "Unikajcie niemoralności seksualnej jak ognia! Każdy popełniony grzech ostatecznie zostaje poza naszym ciałem. Natomiast grzech seksualny godzi w nasze ciało.",
      "Czy jeszcze nie pojęliście, że wasze ciało jest świątynią Ducha Świętego, danego wam przez Boga, i już nie należycie do samych siebie?",
      "Za wysoką cenę zostaliście wykupieni! Niech więc wasze ciała przynoszą chwałę Bogu!"
    ],
    [
      "Teraz o tym, o czym pisaliście do mnie: Uważam, że najlepiej jest się nie żenić.",
      "Ale ze względu na niemoralność seksualną niech każdy mężczyzna ma żonę, a kobieta - męża.",
      "Mąż ma dbać o seksualna stronę życia żony, a żona - o tę sferę życia męża.",
      "Żona przekazuje władzę nad swoim ciałem mężowi, a mąż - żonie.",
      "Nie zaprzestawajcie współżycia ze sobą, chyba że za wspólną zgodą na krótki czas, by skupić się na modlitwie. Potem powróćcie do siebie, aby szatan was nie kusił, wykorzystując wasz brak samokontroli.",
      "Jest to tylko moje zalecenie, nie absolutny nakaz.",
      "Chciałbym, żeby wszyscy, tak jak ja, mogli obejść się bez małżeństwa. Ale każdy z nas ma inny dar do Boga: jeden taki jak ja, drugi - inny.",
      "Tym, którzy nie żyją w małżeństwie, i tym, co owdowieli, radzę, by pozostali w stanie wolnym, tak jak ja.",
      "Jeśli jednak trudno im wytrzymać, niech wstąpią w związek małżeński. Lepiej jest to zrobić, niż pałać pożądaniem.",
      "Małżonkom nakazuję - już nie ja, ale sam Pan: Żona niech nie odchodzi od męża.",
      "Jeśli odejdzie, niech pozostanie samotna albo niech się z mężem pogodzi. Także mąż niech nie oddala swojej żony.",
      "Pozostałym małżonkom mówię teraz od siebie, nie z nakazu Pana: Jeśli chrześcijanin ma niewierzącą żonę, a ona chce z nim żyć, niech jej nie opuszcza.",
      "I jeśli chrześcijanka ma niewierzącego męża, a ten chce z nią zostać, też niech go nie opuszcza.",
      "Chrześcijańska żona przybliża bowiem do Boga niewierzącego męża, a bogobojny mąż przybliża do Boga niewierzącą żonę. W przeciwnym razie dzieci należałoby uznać za nieprawe, a tak - są święte.",
      "Jeśli jednak niewierząca strona chce odejść, niech to zrobi. Strona wierząca nie musi pozostawać w tym małżeństwie - Bóg powołał was do życia w pokoju.",
      "Przecież nie masz pewności, żono, że doprowadzisz niewierzącego męża do zbawienia. Ani ty, mężu, nie wiesz na pewno, że żona przyjmie zbawienie.",
      "Poza tym, niech każdy pozostanie w takiej sytuacji życiowej, w jakiej Pan go do siebie powołał. Tak właśnie zalecam we wszystkich kościołach.",
      "Czy ktoś uwierzył w Pana jako człowiek, który przeszedł ceremonię obrzezania? Niech taki pozostanie. A może jako nieobrzezany? Niech nie dokonuje tej ceremonii.",
      "Bo ani ceremonia obrzezania, ani jej brak w ogóle nie mają znaczenia. Ważne jest tylko to, by podobać się Bogu i przestrzegać Jego przykazań.",
      "Niech więc każdy pozostanie w takiej sytuacji życiowej, w jakiej Bóg go do siebie powołał.",
      "Uwierzyłeś jako niewolnik? Nie martw się tym. A jeśli możesz odzyskać wolność, skorzystaj z tego.",
      "Bo dzięki Panu wierzący niewolnik jest wolny dla Niego, a wolny wierzący staje się niewolnikiem Pana.",
      "Za wysoką cenę zostaliście wykupieni. Nie stawajcie się więc niewolnikami innych ludzi.",
      "A zatem, moi drodzy: niezależnie od sytuacji życiowej, w jakiej kto uwierzył, niech każdy trwa przy Bogu.",
      "W sprawie niezamężnych dziewcząt nie mam nakazu od Pana. Doradzę wam jako ten, który doznał od Pana miłosierdzia i komu można zaufać.",
      "Sądzę, że w obecnej trudnej sytuacji dobrze jest stosować taką zasadę:",
      "Jeśli jesteś żonaty, nie dąż do separacji. Jeśli nie jesteś, nie żeń się.",
      "Jeśli się jednak ożenisz, nie grzeszysz. Tak samo dziewczyna, która wyjdzie za mąż, nie popełnia grzechu. Jednak małżonkowie narażają się na trudności życiowe, których chciałbym wam oszczędzić.",
      "Dodam jeszcze, bracia to: Czas się wypełnia. Dlatego i żonaci powinni być do dyspozycji Pana.",
      "ani smutek, ani radość, ani praca zawodowa,",
      "ani przyjemności tego świata nie powinny nas odciągać od pracy dla Niego. Bo ten świat wkrótce przeminie.",
      "Chcę wam oszczędzić kłopotów. Nieżonaty mężczyzna skupia się na sprawach Pana i chce Mu się podobać.",
      "Żonaty troszczy się również o sprawy tego świata, o to, jak podobać się żonie.",
      "I doznaje rozterek. Podobnie kobieta niezamężna zajmuje się dziełem Pana, chce Mu się podobać i ciałem, i duchem. A mężatka troszczy się o sprawy przyziemne i o to, by się podobać mężowi.",
      "Mówię to tylko dla waszego dobra, nie po to, by narzucić wam jakiś ciężar. Chcę, byście godnie i wytrwale służyli Panu.",
      "Jeśli więc ktoś czuje, że powinien się ożenić z narzeczoną, bo nie jest w stanie opanować swych namiętności, niech to zrobi. Małżeństwo nie jest grzechem.",
      "Ale jeśli ktoś postanowi w sercu, bez przymusu, dobrowolnie, że panuje nad sobą i chce pozostać wolnym, też dobrze robi.",
      "Zatem dobrze robi ten, kto się żeni. Lecz kto w obecnej sytuacji nie zawiera związku małżeńskiego, dokonuje lepszego wyboru.",
      "Żona aż do śmierci męża jest z nim związana. Zaś po jego śmierci może ponownie wyjść za mąż za kogo chce - byleby zgodnie z wolą Pana.",
      "Moim jednak zdaniem szczęśliwsza będzie, jeżeli nie wyjdzie za mąż. A mną również kieruje Duch Święty."
    ],
    [
      "Teraz o sprawie mięsa ze zwierząt ofiarowanych bożkom. Wszyscy mamy wiedzę na ten temat. Ale wiedza wbija w pychę, natomiast tym, co buduje, jest miłość.",
      "Jeśli ktoś uważa, że już coś wie, to nie wie jak należy.",
      "Ten, kto kocha Boga, znajduje u Niego uznanie.",
      "Wracając do tematu: Wiemy, że bóstwa są niczym i że istnieje tylko jeden jedyny Bóg.",
      "Niektórzy uważają za bogów różne rzeczy na niebie i na ziemi - i takich bóstw i bożków jest wiele.",
      "Lecz dla nas istnieje tylko jeden Bóg, Ojciec, od którego wszystko pochodzi i do którego my należymy. I mamy tylko jednego Pana, dzięki któremu wszystko zaistniało i który dał nam życie.",
      "Jednak nie wszyscy wierzący to wiedzą. Niektórzy, przyzwyczajeni do bóstw, spożywają mięso im ofiarowane w przekonaniu, że oddają im cześć, i postępują wbrew sumieniu.",
      "Tymczasem mięso nie zbliża nas do Boga. Nic nie tracimy, nie jedząc go, i nic nie zyskujemy, jedząc.",
      "Uważajcie jednak, by wasza wolność nie przyniosła szkody słabszemu w wierze bratu.",
      "Bo załóżmy, że ktoś taki widzi ciebie, \"wiedzącego\", jak jesz w świątyni ofiarowany bożkom pokarm. Czy jego słabe sumienie zostanie wzmocnione, gdy weźmie z ciebie przykład i też będzie jadł wbrew sumieniu?",
      "W ten sposób twoja wiedza wyrządza szkodę słabszemu w wierze bratu, za którego przecież umarł Chrystus.",
      "A gdy grzeszycie przeciw innym wierzącym i plamicie ich słabe sumienie, to grzeszycie przeciw samemu Chrystusowi.",
      "Jeżeli więc jedzenie krzywdzi mego brata w wierze, to przenigdy nie będę jadł ofiarowanego bożkom mięsa - aby brata nie rujnować duchowo."
    ],
    [
      "Czy nie jestem zupełnie wolny? Czy nie jestem apostołem? Czy nie widziałem na własne oczy Jezusa, naszego Pana? Czy nie dzięki mojej służbie należycie do Pana?",
      "Nawet jeśli inni nie uważają mnie za apostoła, to wy jesteście pieczęcią pod moimi referencjami jako wysłannika naszego Pana.",
      "Moja linia obrony wobec oskarżających mnie będzie taka:",
      "Czy nie wolno nam korzystać z waszej gościnności?",
      "Czy nie wolno nam zabierać ze sobą żony, tak jak to robią inni apostołowie, bracia naszego Pana, a nawet sam Piotr?",
      "Czy ja i Barnaba nie mamy prawa, by nie zarabiać na własne utrzymanie?",
      "Czy żołnierz w wojsku utrzymuje się za własne pieniądze? Czy rolnik nie korzysta z owoców swej pracy? Czy pasterz doglądający owiec nie może napić się ich mleka?",
      "Zdrowy rozsądek to podpowiada, ale czy i Boże prawo tego nie mówi?",
      "W Prawie Mojżesza czytamy: \"Nie będziesz zawiązywał pyska wołowi, który młóci zboże\". Czy Bóg martwi się tu tylko o woła?",
      "Czyż nie myślał właśnie o nas? Dla nas zostało to napisane, by ci, którzy orzą i młócą, mogli się spodziewać udziału w zbiorach.",
      "Skoro zasialiśmy w was dobra duchowe, to co w tym dziwnego, jeśli będziemy korzystać z waszych dóbr materialnych?",
      "Skoro inni z nich korzystają, to dlaczego my byśmy nie mogli? I właśnie z tego prawa nie skorzystaliśmy, ale sami się trudzimy, by nie stawiać ewangelii Chrystusa jakichkolwiek przeszkód.",
      "Czy nie wiecie, że pracownicy świątyni korzystają z przynoszonej tam żywności? A ci, którzy pracują przy ołtarzu Bożym, mają udział w tym, co ludzie składają Panu na ofiarę.",
      "Bo Pan tak właśnie ustalił, żeby ci, którzy głoszą ewangelię, utrzymywali się z niej.",
      "Ale ja nie korzystałem z tego prawa! Nie piszę teraz tego, bo czegoś od was chcę. Wolałbym umrzeć z głodu niż pozbawić się tej satysfakcji, że pełnię służbę bez zapłaty.",
      "Fakt bowiem, że głoszę ewangelię, nie jest dla mnie powodem do chluby. To mój obowiązek! Marny byłby mój los, gdybym tego nie robił.",
      "Gdybym ją głosił z własnej dobrej woli, zasługiwałbym na zapłatę. Ale otrzymałem to zadanie jako zarządca, więc nie mam wyboru.",
      "To jaką mam zapłatę? A taką, że głoszę ewangelię bez kosztów - nie korzystam z należnego mi prawa.",
      "Jako niezależny w niczym od nikogo stałem się sługą wszystkich, aby pozyskać dla Chrystusa jak najwięcej osób.",
      "Dla Hebrajczyków jestem jak Hebrajczyk - aby ich pozyskać. Dla przestrzegających Prawa Mojżesza przestrzegam tego Prawa, choć mu nie podlegam.",
      "Dla pogan nie żyjących według tego Prawa, żyję bez niego - choć nie jestem zwolniony z prawa Bożego, bo podlegam prawu Chrystusa - aby ich pozyskać.",
      "Jestem słaby dla słabych, aby i ich pozyskać. Szukam ze wszystkimi wspólnego języka, aby choć niektórym dać zbawienie.",
      "Wszystko to robię dla ewangelii - by mieć udział w jej głoszeniu.",
      "Pamiętacie, że w czasie zawodów biegną wszyscy, ale tylko pierwszy wygrywa? Tak biegnijcie, żeby wygrać!",
      "Każdy bokser odmawia sobie wielu rzeczy, żeby wygrać. On chce zdobyć ulotną nagrodę - my chcemy nieprzemijającą!",
      "Dlatego ja nie biegnę na oślep, nie zadaję ciosów w powietrze.",
      "Poskramiam swoje ciało i podporządkowuję je sobie, bym głosząc ewangelię innym, sam nie okazał się bezużyteczny."
    ],
    [
      "Moi drodzy, przypomnijcie sobie pewne fakty: Kiedyś na pustyni nasi przodkowie wszyscy byli prowadzeni przez obłok i wszyscy przeszli przez Morze Czerwone.",
      "Wszyscy z Mojżeszem zostali zanurzeni w obłoku i w morzu.",
      "Wszyscy spożywali ten sam duchowy pokarm",
      "i pili ten sam duchowy napój. Bo czerpali z towarzyszącej im duchowej skały, którą był sam Chrystus.",
      "Mimo to większość z nich nie znalazła uznania w oczach Boga - poginęli na pustyni.",
      "Powinno to być dla nas przestrogą, byśmy nie pragnęli złych rzeczy tak jak oni.",
      "Nie uprawiajcie żadnych kultów - jak tamci. Pismo przecież mówi, że ku czci złotego cielca \"zasiedli do jedzenia i picia, a potem wstali, aby tańczyć\".",
      "Nie ulegajmy niemoralności seksualnej - jak tamci, gdy jednego dnia padło martwych dwadzieścia trzy tysiące osób.",
      "Nie róbmy testów na wiarygodność Chrystusa - jak oni robili i poginęli z powodu jadowitych wężów.",
      "I nie narzekajcie na Boga - jak oni narzekali i wytracił ich anioł śmierci.",
      "Wszystko, co ich spotkało, stanowi ostrzeżenie i zapisane zostało dla nas, żyjących u progu końca czasów, ku przestrodze.",
      "Dlatego kto sądzi, że mocno się trzyma, niech uważa, żeby nie upadł.",
      "Pokusy, których doświadczacie, są normalne i ludzkie. A wierny Bóg nie pozwoli was kusić ponad siły. Dozwalając na pokusę, pokaże wam również drogę wyjścia, byście mogli jej nie ulec.",
      "Unikajcie, moi drodzy, wszelkiego rodzaju bałwochwalstwa.",
      "Wiem, że jesteście mądrzy, więc oceńcie moje słowa:",
      "Czy kielich, za który dziękujemy podczas wieczerzy Pańskiej, nie wyraża naszego udziału we krwi Chrystusa? A wspólnie łamany chleb czy nie wyraża naszej jedności jako Jego ciała?",
      "Wszyscy dzielimy się jednym chlebem, bo choć jest nas wielu, stanowimy jedno ciało.",
      "Na przykład w Izraelu ci, którzy spożywają pokarm ofiarowany na ołtarzu, są z nim zjednoczeni.",
      "Czy chcę przez to powiedzieć, że ofiary składane bożkom i one same mają jakieś znaczenie? Absolutnie nie!",
      "Chodzi mi o to, że te ofiary składane są dla demonów, a nie dla Boga. A ja nie chcę, byście mieli z nimi cokolwiek wspólnego.",
      "Nie możecie pić i z kielicha Pana, i z kielicha demonów. Nie możecie zasiadać za stołem Pańskim i za stołem demonów.",
      "Czy mamy pobudzać Pana do zazdrości o nas? Czy jesteśmy od Niego mocniejsi?",
      "Wszystko jest dozwolone, ale nie wszystko przynosi korzyść. Wszystko nam wolno, ale nie wszystko buduje duchowo.",
      "Niech nikt nie będzie egoistą - dbajcie o dobro innych.",
      "Kupujcie takie mięso, jakie jest w sprzedaży. Dla spokoju sumienia nie pytajcie, czy było ono ofiarowane bożkom.",
      "\"Bo do Pana należy ziemia i wszystko na niej\".",
      "Jeśli ktoś, kto nie jest chrześcijaninem, zaprasza was do siebie, a wy chcecie zaproszenie przyjąć, to jedzcie tam wszystkie potrawy, nie zastanawiając się nad kwestią sumienia.",
      "Ale gdyby ktoś was ostrzegł: \"To przecież pokarmy ofiarowane bożkom!\" - nie jedzcie, ze względu na tego człowieka i sumienie.",
      "Mówię oczywiście o jego sumieniu, nie waszym. Dlaczego jednak czyjeś sumienie ma ograniczać moją wolność?",
      "Jeśli z łaski Boga mogę coś jeść i dziękuję Mu za pokarm, to dlaczego ktoś mnie potępia?",
      "Ale: Czy jecie coś, czy pijecie, czy cokolwiek robicie, wszystko róbcie tak, by przynosiło to Bogu chwałę.",
      "Nie niszczcie duchowo ani Hebrajczyków, ani Greków, ani kościołów naszego Boga.",
      "Ja właśnie zabiegam o dobro wszystkich. Nie szukam własnej korzyści, ale korzyści innych, by mogli dostąpić zbawienia."
    ],
    [
      "Naśladujcie więc mnie, tak jak ja naśladuję Chrystusa.",
      "Tak się cieszę, moi drodzy, że pamiętacie wszystko, czego was nauczyłem, i przestrzegacie tego.",
      "Wiedzcie jednak, że głową męża jest Chrystus, głową żony - mąż, a głową Chrystusa - Bóg.",
      "Dlatego jeśli mężczyzna modli się albo prorokuje z nakrytą głową, przynosi wstyd swojej głowie.",
      "Podobnie kobieta, która publicznie modli się albo prorokuje z gołą głową, też przynosi wstyd swojej głowie, bo wygląda, jakby była ogolona.",
      "Jeśli nie chce zakrywać głowy, niech ogoli włosy. A skoro wstydzi się to zrobić, niech postępuje zgodnie ze zwyczajem i nakrywa głowę.",
      "Mąż natomiast nie powinien nakrywać głowy. Jest obrazem Boga, przynoszącym Mu chwałę, a żona jest obrazem męża.",
      "Bo nie mężczyzna powstał z kobiety, ale ona z niego.",
      "I nie mąż został stworzony dla żony, ale żona dla męża.",
      "Dlatego żona powinna nosić nakrycie głowy - ze względu na aniołów.",
      "Przed Panem jednak ani żona, ani mąż nie są niezależni od siebie.",
      "Bo chociaż pierwsza kobieta pochodzi z mężczyzny, to jednak mężczyzna rodzi się z kobiety - a wszyscy pochodzą od Boga.",
      "Sami zresztą oceńcie: Czy wypada żonie modlić się publicznie do Boga z odkrytą głową?",
      "Czy nie jest to oczywiste, że mężowi nie wypada zapuszczać długich włosów,",
      "podczas gdy żonie dodają one urody? Bo otrzymała je jako nakrycie głowy.",
      "Lecz jeśli ktoś chce się o to sprzeczać, niech wie, że ani my, ani inne kościoły Boże nie mamy innego zwyczaju niż ten.",
      "Taki jest mój nakaz w tej sprawie. Niestety nie mogę was pochwalić za to, że wasze spotkania zamiast przynosić pożytek, wyrządzają szkodę.",
      "Dochodzą mnie bowiem słuchy - i po części temu wierzę - że gdy zbieracie się jako kościół, są wśród was podziały.",
      "Zresztą jest to chyba potrzebne, aby okazało się, kto z was jest wypróbowany.",
      "To, co jest na waszych spotkaniach, to nie Wieczerza Pańska.",
      "Każdy spożywa własne jedzenie, a czasem jeden jest nadal głodny, podczas gdy inny już jest pijany.",
      "Nie możecie się najeść i napić w domu? Czemu lekceważycie kościół Boga i upokarzacie biednych, którzy nic nie mają do jedzenia? I co ja mam z wami zrobić? Pochwalić? O nie, na pewno nie!",
      "To, co wam przekazałem na temat Wieczerzy, otrzymałem od samego Pana. On, tej nocy, gdy został zdradzony, wziął chleb,",
      "podziękował za niego Bogu, podzielił i powiedział do uczniów: \"Jedzcie. To jest moje ciało za was wydane. Czyńcie to jako wyraz pamięci o Mnie\".",
      "Tak samo wziął po wieczerzy kielich z winem i rzekł: \"To jest kielich nowego przymierza przypieczętowanego moją krwią. Pijcie z niego jako wyraz pamięci o Mnie\".",
      "Bo gdy spożywacie ten chleb i pijecie z tego kielicha, potwierdzacie śmierć Pana - aż do chwili Jego powrotu.",
      "Jeśli zatem ktoś niegodnie spożywa chleb i pije z kielicha Pańskiego, winien jest grzechu wobec ciała i krwi Pana.",
      "Dlatego każdy, kto sięga po ten chleb i kielich, niech bada swe serce.",
      "Bo kto lekceważy ciało Chrystusa podczas udziału w chlebie i kielichu, sprowadza na siebie sąd Boży.",
      "Z tego właśnie powodu jest wśród was wielu słabych i chorych, a niektórzy nawet umarli.",
      "Jeśli jednak będziecie badać siebie, ominie was ta kara.",
      "A gdy Pan nas ocenia i karci, to po to, byśmy nie zostali potępieni wraz z całym światem.",
      "Zatem, moi drodzy, przychodząc na Wieczerzę Pańską, czekajcie na siebie nawzajem.",
      "Jeśli ktoś jest bardzo głodny, niech zje sobie w domu - by wasze spotkania nie sprowadzały na was Bożego sądu. O pozostałych sprawach powiem wam, gdy do was przybędę."
    ],
    [
      "Bracia, zależy mi, byście dobrze znali pewne sprawy dotyczące życia duchowego.",
      "Pamiętajcie, że jako poganie wręcz nie mogliście się oderwać od niemych bożków.",
      "Chcę więc to wam podkreślić, że nikt, kto przemawia w Duchu Bożym, nie powie: \"Niech Jezus będzie przeklęty\". I nikt nie może z przekonaniem powiedzieć: \"Jezus jest Panem\" bez pomocy Ducha Świętego.",
      "Różnorodne są dary łaski Bożej, ale tylko jeden Duch Święty - ich źródło.",
      "Różnorodne są rodzaje Bożej służby, ale tylko jeden Pan, któremu służymy.",
      "I różnorodne są działania, ale tylko jeden Bóg, który sprawia wszystko i we wszystkich.",
      "Każdy otrzymuje jakiś przejaw działania Ducha - by niosło to korzyść.",
      "Jednemu Duch daje słowa mądrości; a drugiemu ten sam Duch daje słowa szczególnej wiedzy.",
      "Inny otrzymuje od Ducha dar wyjątkowej wiary, jeszcze inny dar uzdrawiania mocą tego samego Ducha.",
      "Ktoś inny otrzymuje dar czynienia cudów, dar prorokowania, dar rozpoznawania duchów, dar mówienia obcymi językami, a jeszcze inny dar tłumaczenia tych języków.",
      "Za wszystko to jednak odpowiada jeden i ten sam Duch, który rozdziela dary każdemu i tak, jak sam chce.",
      "Z Chrystusem jest jak z naszym ciałem: mamy je jedno, ale części ciała jest wiele. A chociaż jest ich dużo, mimo to tworzą tylko jedno ciało.",
      "Bo my wszyscy dzięki jednemu Duchowi zostaliśmy zanurzeni i włączeni w jedno ciało - Hebrajczycy i Grecy, niewolnicy i wolni. I wszyscy zaczerpnęliśmy z jednego Ducha.",
      "Ciało to nie jedna część, ale wiele!",
      "Gdyby noga powiedziała: \"Nie należę do ciała, bo nie jestem ręką\", to czy mimo wszystko nie należy do ciała?",
      "A gdyby ucho rzekło: \"Nie należę do ciała, bo nie jestem okiem\", to czy rzeczywiście tak jest?",
      "Gdyby całe ciało było wzrokiem, gdzie byłby słuch? A gdyby było słuchem, gdzie byłby zmysł powonienia?",
      "Bóg jednak umieścił wszystkie części w ciele - i to tak, jak sam chciał.",
      "Gdyby wszystkie części były jedną wielką częścią ciała, to gdzie byłoby ciało?",
      "Ale jednak jest wiele części ciała - a ono samo tylko jedno.",
      "Oko nie może powiedzieć do ręki: \"Nie potrzebuję cię\", ani głowa do nóg: \"Nie jesteście mi potrzebne\".",
      "Niektóre części, z pozoru najsłabsze, są w gruncie rzeczy niezbędne.",
      "Większym szacunkiem obdarzamy te części, które same z siebie wydają się być mało szacowne. A części wstydliwe chronimy szczególnie.",
      "Części \"na pokaz\" nie potrzebują szczególnego traktowania. Bóg bowiem tak ukształtował nasze ciało, by części słabsze otaczane były większym szacunkiem",
      "- by nie było w ciele rozłamu, ale by jego części wzajemnie się o siebie troszczyły.",
      "I gdy cierpi jedna część ciała, cierpią z nią pozostałe. A jeśli jedną spotyka wyróżnienie, wszystkie pozostałe się cieszą.",
      "Wy jesteście ciałem Chrystusa! I jesteście dla siebie nawzajem częściami tego ciała!",
      "Bóg umieścił w Kościele najpierw apostołów, potem proroków, potem nauczycieli, a następnie dał dar czynienia cudów, dar uzdrawiania, dar niesienia pomocy, dar zarządzania, dar języków.",
      "Czyż wszyscy są apostołami? Czy wszyscy są prorokami? Nauczycielami? Czy wszyscy mają dar czynienia cudów?",
      "Czy wszyscy otrzymali dar uzdrawiania? Czy wszyscy mówią obcymi językami? Czy wszyscy umieją je tłumaczyć?",
      "Starajcie się o bardziej pomocne dary. Ja natomiast pokażę wam drogę o wiele doskonalszą."
    ],
    [
      "Gdybym mówił językami ludzi, a nawet aniołów, a nie miałbym w sobie miłości, to nie różniłbym się od dźwięczącego gongu lub brzmiącego cymbała.",
      "Gdybym miał dar prorokowania, przeniknął wszelkie tajemnice i posiadł wszelką wiedzę, a do tego miał dar szczególnej wiary, która góry przenosi, to bez miłości i tak byłbym nikim.",
      "I nawet gdybym rozdał biednym cały majątek, a własne ciało spalił w poświęceniu, to bez miłości nic bym przez to nie zyskał.",
      "Miłość jest cierpliwa i łagodna. Nie jest zazdrosna, pyszna ani zarozumiała.",
      "Nie jest arogancka, nie dąży do własnej korzyści, nie jest drażliwa, nie pamięta doznanych krzywd.",
      "Nie sprawia jej radości niesprawiedliwość, lecz cieszy się z prawdy.",
      "Miłość wszystko przetrzyma, nigdy nie traci wiary i nadziei, wszystko zniesie.",
      "Ona nigdy się nie skończy! A dar prorokowania, dar mówienia językami, dar wyjątkowej wiedzy - wszystkie one kiedyś przeminą.",
      "Bo dzięki wiedzy i proroctwu dotykamy tylko cząstki rzeczywistości.",
      "Ale gdy nadejdzie czas pełni, to co cząstkowe nie będzie już potrzebne.",
      "Gdy byłem dzieckiem, mówiłem, myślałem i rozumowałem jak dziecko. Gdy jednak stałem się mężczyzną, odrzuciłem wszystko, co dziecinne.",
      "Teraz widzimy rzeczywistość duchową niejasno, jak w zadymionym lustrze. Gdy nadejdzie doskonałość, ujrzymy ją twarzą w twarz. Teraz poznaję ją tylko cząstkowo, wtedy przeniknę ją tak, jak sam zostałem przeniknięty.",
      "Obecnie więc trwają wiara, nadzieja i miłość - wielka trójka - ale największa z nich jest miłość."
    ],
    [
      "Gońcie za miłością, a z darów duchowych starajcie się zwłaszcza o prorokowanie.",
      "Bo ten, kto mówi obcymi językami, w praktyce mówi tylko do Boga, a nie do ludzi. Nikt go nie rozumie, bo Duch tajemniczo przez niego przemawia.",
      "Lecz ten, kto prorokuje, mówi do ludzi, niosąc im pokrzepienie, zachętę i otuchę.",
      "Kto mówi obcymi językami, buduje tylko siebie. Kto prorokuje, wzmacnia wspólnotę.",
      "Chcę, byście wszyscy mówili językami, ale jeszcze bardziej, abyście prorokowali. Bo większe znaczenie ma prorokujący niż ten, kto mówi w nieznanym języku - chyba że jest ktoś, kto potrafi to przetłumaczyć ku zbudowaniu kościoła.",
      "Moi drodzy, jaką mielibyście korzyść, gdybym przyszedł do was i mówił w jakimś niezrozumiałym języku? I nie powiedziałbym niczego normalnie dzięki objawieniu, szczególnej wiedzy, proroctwu lub gdybym normalnie nie nauczał?",
      "Gdyby instrumentów wydających dźwięki nie dało się rozróżnić, na przykład fletu lub harfy, to jak można by rozpoznać, na czym ktoś gra?",
      "I jeśli trąbka nie zabrzmi zdecydowanie, to kto się poderwie do boju?",
      "Również i wy, mówiąc w nieznanym języku, nie umożliwicie nikomu zrozumienia tego. Będziecie mówić jak do ściany.",
      "Istnieje przecież na świecie tyle różnych języków i żaden nie jest paplaniną.",
      "Jeśli więc nie rozumiem tego, co ktoś do mnie mówi, to jesteśmy dla siebie jak obcokrajowcy.",
      "Skoro więc tak bardzo zależy wam na darach duchowych, to starajcie się o to, co niesie pożytek całej wspólnocie.",
      "Niech więc ten, kto ma dar mówienia obcym językiem, prosi Boga, aby potrafił to tłumaczyć..",
      "Gdybym bowiem modlił się niezrozumiałym językiem, duchowo wprawdzie bym się modlił, ale umysłem nic bym z tego nie rozumiał.",
      "I co w takiej sytuacji? Będę się modlił duchowo, ale i umysłem! Będę śpiewał i duchowo, i umysłem.",
      "Bo jak ktoś może cieszyć się twoim wielbieniem Boga, skoro nic nie rozumie?",
      "Ty dziękujesz cudownie, ale inni nie mają z tego żadnego pożytku.",
      "Wdzięczny jestem Bogu za to, że mówię obcymi językami bardziej niż wy wszyscy.",
      "W czasie wspólnych spotkań wolę jednak powiedzieć pięć słów zrozumiałych, pomocnych innym, niż dziesięć tysięcy słów w niezrozumiałym języku.",
      "Moi drodzy, nie bądźcie dziecinni w sposobie myślenia, ale stawajcie się niewinni jak niemowlęta, gdy chodzi o zło. A wasza myśl niech staje się dojrzała!",
      "W Prawie Mojżesza czytamy: \"Przemówię do mego ludu w innych językach i ustami obcokrajowców, ale i tak Mnie nie posłuchają - mówi Pan\".",
      "Widzicie więc, że dar mówienia obcymi językami nie jest znakiem prowadzącym do wiary, lecz do niewiary. Dar proroctwa natomiast, prowadzi ludzi do wiary.",
      "Gdyby więc wierzący spotkali się razem i zaczęli mówić obcymi językami i przyszliby wtedy jacyś prości ludzie, to czy nie powiedzą, że ogarnęło was szaleństwo?",
      "Ale gdybyście korzystali z daru proroctwa, to taki człowiek zostałby głęboko poruszony i przekonany o swoim grzechu.",
      "Najskrytsze myśli jego serca zostałyby ujawnione, a on padłby przed Bogiem, wyznając: \"Naprawdę Bóg jest wśród was!\"",
      "Co z tego wynika, bracia? Podczas wspólnych spotkań jeden śpiewa, drugi naucza, inny dzieli się objawieniem od Boga, mówi w obcym języku, a jeszcze inny go tłumaczy - ale wszystko niech służy duchowemu budowaniu.",
      "Obcymi językami niech mówią 2 - 3 osoby, i to po kolei, a ktoś inny niech je tłumaczy.",
      "Gdyby na spotkaniu nie było tłumaczącego, niech milczą. Mogą po cichu mówić do siebie i do Boga.",
      "Również niech przemawia 2 - 3 proroków, a inni niech to oceniają.",
      "Gdyby w trakcie tego ktoś inny otrzymał od Boga słowo, pierwszy mówiący niech dokończy i przerwie.",
      "Dzięki temu wszyscy po kolei możecie prorokować i wszyscy wzajemnie się pouczać i dodawać sobie otuchy.",
      "Sposób korzystania z daru proroctwa zależy od proroka.",
      "Bóg bowiem lubi porządek, nie zamieszanie. We wszystkich wspólnotach, gdzie gromadzą się święci Boga,",
      "kobiety mają na spotkaniach milczeć. Nie mogą zabierać głosu, gdyż, jak mówi Prawo, mają okazywać uległość.",
      "Jeśli chcą się czegoś dowiedzieć, niech pytają w domu mężów, bo nie wypada, aby kobieta przemawiała podczas zgromadzeń.",
      "Czy myślicie, że to od was słowo Boże wyszło na świat albo że tylko do was dotarło?",
      "Kto uważa się za proroka lub obdarzonego innym darem duchowym, niech dobrze zapamięta, że to, co mówię, jest nakazem samego Boga.",
      "Kto tego nie uznaje, jest ignorantem.",
      "Zatem, moi drodzy, starajcie się o dar prorokowania i nie zabraniajcie mówić obcymi językami.",
      "A wszystko niech odbywa się godnie i w należytym porządku."
    ],
    [
      "Przypomnę wam teraz, bracia, ewangelię: tę, którą wam obwieściłem, którą przyjęliście, na której zaczęliście budować",
      "i która daje wam zbawienie - o ile wierzycie tak, jak to wam głosiłem. No chyba że na próżno uwierzyliście.",
      "Na samym początku przekazałem wam to, co sam przyjąłem, że Chrystus umarł za nasze grzechy - zgodnie z zapowiedziami Pisma,",
      "że został pogrzebany, że trzeciego dnia zmartwychwstał - zgodnie z Pismem,",
      "i że ukazał się Kefasowi (Piotrowi), a następnie pozostałym Dwunastu.",
      "Później widziało Go równocześnie pięciuset wierzących, z których większość jeszcze żyje - niektórzy jednak już zmarli.",
      "Potem Jezus ukazał się Jakubowi i wszystkim innym apostołom.",
      "Na samym końcu, jakby najmniej godnemu, ukazał się mi.",
      "Jestem bowiem najmniejszym z apostołów, nie powinienem nawet nosić tego miana, gdyż prześladowałem kościół Boga.",
      "Tylko dzięki Jego łasce jestem tym, kim jestem - a nie okazała się ona bezowocna. Trudziłem się o wiele bardziej niż inni - oczywiście nie ja sam, tylko Bóg swą łaską we mnie.",
      "Zresztą czy ja, czy inni, i tak głosimy tę ewangelię i w nią uwierzyliście.",
      "Skoro więc głosimy zmartwychwstanie Chrystusa, to dlaczego niektórzy z was twierdzą, że zmartwychwstania w ogóle nie ma?",
      "Bo jeśli go nie ma, to i Chrystus nie zmartwychwstał.",
      "A jeśli On nie zmartwychwstał, to bezsensowne jest nasze głoszenie - i wasza wiara też.",
      "W takiej sytuacji okazujemy się fałszywymi świadkami, bo twierdzimy, że Bóg ożywił z martwych Chrystusa. A nie mógł tego zrobić, skoro umarli nie zmartwychwstają.",
      "Jeśli umarli nie zmartwychwstają, Chrystus też nie zmartwychwstał.",
      "A jeśli On nie ożył, na próżno Mu zaufaliście i nadal macie problem ze swoimi grzechami.",
      "Tak samo ci wierzący, którzy już zmarli, poszli na potępienie.",
      "A jeżeli nasza nadzieja w Chrystusie dotyczy tylko tego ziemskiego życia, to jesteśmy najbardziej godni pożałowania ze wszystkich ludzi.",
      "Lecz Chrystus naprawdę zmartwychwstał - jako pierwszy z umarłych.",
      "Śmierć przyszła z powodu człowieka. Dzięki człowiekowi przyszło więc zmartwychwstanie.",
      "Bo jak z powodu Adama wszyscy umierają, tak dzięki Chrystusowi wszyscy zmartwychwstaną.",
      "Ale każdy we właściwym czasie: najpierw Chrystus, potem ci wszyscy, którzy do Niego należą, ożyją, gdy On powróci.",
      "Wtedy nastąpi koniec - gdy przekaże On królestwo Bogu Ojcu, a wszelkie władze i potęgi przestaną istnieć.",
      "Chrystus ma bowiem panować, aż złoży u swych stóp swoich nieprzyjaciół.",
      "A ostatnim pokonanym wrogiem będzie śmierć.",
      "Bóg wszystko poddał władzy Chrystusa - oczywiście wszystko oprócz siebie samego, bo to On poddał Mu wszystko.",
      "A gdy już wszystko padnie u Jego stóp, wtedy On, Syn Boży, przekaże władzę Ojcu, który Mu wszystko dał we władanie, aby odtąd Bóg panował nad wszystkim i we wszystkich.",
      "Co więc robią ci, którzy przyjmują chrzest za zmarłych? Jeśli umarli w ogóle nie powstaną do życia, to jaki jest w tym sens?",
      "Po co my ciągle narażamy własne życie?",
      "Bo codziennie narażam się na śmierć, najdrożsi - moja dumo dzięki Chrystusowi Jezusowi, naszemu Panu!",
      "Po co jak niewolnik na arenie walczyłem z ludzkimi \"dzikimi bestiami\" w Efezie? Jeśli umarli nie zmartwychwstają, to: \"Jedzmy i pijmy, bo jutro czeka nas śmierć!\"",
      "Nie dajcie się zwieść! \"Złe towarzystwo psuje dobre zachowanie\".",
      "Opamiętajcie się i przestańcie grzeszyć! Bo niektórzy z was są ignorantami w poznaniu Boga! Mówię to, aby was zawstydzić.",
      "Ktoś może jednak zapytać: \"Jak umarli zmartwychwstaną? W jakich ciałach?\"",
      "Niemądry człowieku! Przecież to, co siejesz, nie wyrośnie, dopóki ziarno samo nie zginie.",
      "Nie siejesz tego, co ma wyrosnąć, ale ziarno tej rośliny, na przykład pszenicy lub czegoś innego.",
      "A Bóg daje mu nową postać, taką, jaką ustalił - każdemu rodzajowi ziarna inną.",
      "Nie wszystkie istoty mają takie same ciała. Inne ciała mają ludzie, inne zwierzęta, inne ptaki, a jeszcze inne ryby.",
      "Są ciała niebiańskie i ciała ziemskie - każde z nich ma inne piękno.",
      "Słońce ma własny blask, inny blask ma księżyc, a jeszcze inny gwiazdy. A i gwiazdy różnią się swym blaskiem.",
      "Podobnie jest ze zmartwychwstaniem. Zasiewane jest ciało doczesne, a zmartwychwstaje ciało nieśmiertelne.",
      "Zasiewane jest ciało sprawiające wiele kłopotów, słabe i tylko materialne,",
      "a zmartwychwstanie ciało wspaniałe, pełne mocy, duchowe! Bo istnieje ciało materialne i duchowe.",
      "Jak mówi Pismo: \"Stał się pierwszy człowiek, Adam, istotą żyjącą\". Ale ostatni Adam jest duchem ożywiającym.",
      "Nie otrzymujemy najpierw ciała duchowego, ale materialne - duchowe dostajemy później.",
      "Pierwszy człowiek powstał z ziemi, z materii. Natomiast drugi Adam przyszedł z niebios.",
      "Jaki był pierwszy - materialny - tacy i wszyscy - materialni. A jaki jest ten drugi - niebiański - tacy będą i wierzący w Niego - niebiańscy.",
      "I jak jesteśmy podobni do materialnego Adama, tak będziemy podobni do niebiańskiego Chrystusa.",
      "Zapewniam was, bracia: ciało z krwi i kości nie może wejść do królestwa Bożego - bo nic doczesnego nie ma udziału w wieczności.",
      "Ale chcę wam zdradzić wielką tajemnicę: nie wszyscy umrzemy, ale wszyscy otrzymamy nowe ciała.",
      "Stanie się to w jednej chwili, w mgnieniu oka, przy dźwięku ostatniej trąby. A gdy ona zabrzmi, zmarli ożyją w nieśmiertelnych ciałach, a my, żywi, otrzymamy nowe ciała.",
      "Bo doczesność musi odziać się w wieczność, a to, co śmiertelne - w nieśmiertelność.",
      "A gdy doczesność i śmiertelność staną się wiecznością i nieśmiertelnością, spełnią się słowa Pisma: \"Zwycięstwo pochłonęło śmierć.",
      "Śmierci, gdzież twój triumf? Gdzie twe żądło?\"",
      "Bo żądłem śmierci jest grzech, a jego siłą jest Prawo.",
      "Jakże wdzięczni jesteśmy Bogu! To On przez Jezusa Chrystusa, naszego Pana, pozwala nam odnosić zwycięstwo.",
      "Zatem, moi najdrożsi i umiłowani, bądźcie ugruntowani i niezłomni, nieustannie oddani pracy dla Pana. I pamiętajcie, że wasz trud w oczach Pana nigdy nie jest na próżno."
    ],
    [
      "Co do sprawy zbierania pieniędzy dla chrześcijan w Jerozolimie: zróbcie tak, jak poleciłem kościołom w Galacji.",
      "Niech każdy z was co niedziela odkłada pewną sumę - jeśli ma z czego. Nie chcę bowiem, żebyście robili składkę dopiero wtedy, gdy przyjdę.",
      "A gdy przybędę, przekażę wasz dar wraz z listem do Jerozolimy przez godnych zaufania posłańców, których sami wybierzecie.",
      "A jeśli okaże się słuszne, abym udał się tam osobiście, pójdą oni razem ze mną.",
      "Przybędę do was, gdy tylko skończę podróż po Macedonii, bo właśnie tam jestem.",
      "Może zabawię u was nieco dłużej, nawet całą zimę, a potem wyprawicie mnie w dalszą drogę.",
      "Nie chcę teraz odwiedzać was tylko na krótko, bo planuję dłuższy pobyt - jeśli Pan pozwoli.",
      "W Efezie pozostanę do Zielonych Świąt,",
      "bo powstały tu ogromne możliwości dla ewangelii, choć i przeciwników jest wielu.",
      "Gdy przybędzie do was Tymoteusz, przypilnujcie, by nie czuł się skrępowany, bo tak jak ja służy Panu.",
      "Niech nikt go nie lekceważy. Dobrze i w pokoju wyprawcie go w podróż do mnie, bo już na niego czekam - razem z innymi.",
      "Co do Apollosa, to bardzo go zachęcałem, by was odwiedził z innymi wierzącymi. Ale jeszcze nie jest to wolą Pana, więc przybędzie później, we właściwym czasie.",
      "Bądźcie czujni! Trwajcie w wierze! Bądźcie mężni i silni.",
      "Cokolwiek robicie, róbcie to z miłością.",
      "Idźcie za przykładem Stefanasa i jego rodziny. Oni pierwsi w Achai uwierzyli i poświęcili się służbie braciom.",
      "Słuchajcie ich - i tych, którzy z nimi z takim oddaniem współpracują.",
      "Tak się cieszę z odwiedzin Stefanasa, Fortunata i Achaika. Wynagradzają mi waszą nieobecność.",
      "Pokrzepili przecież i mnie, i was. Takich ludzi otaczajcie ogromnym szacunkiem.",
      "Kościoły prowincji Azja przesyłają wam pozdrowienia. Pozdrawiają was serdecznie Akwila i Pryscylla oraz wspólnota spotykająca się w ich domu.",
      "Wszyscy przyjaciele, którzy są ze mną, proszą o przekazanie wam swych pozdrowień.",
      "Te pozdrowienia piszę własnoręcznie:",
      "Niech będzie przeklęty, kto nie kocha Pana. Przyjdź, Panie Jezu!",
      "Niech Jezus, nasz Pan, obdarza was swoją łaską.",
      "Wszystkim, którzy należycie do Chrystusa Jezusa, przesyłam wyrazy miłości."
    ]
  ],
  "2Kor": [
    [
      "Ja, Paweł, decyzją Boga wyznaczony na apostoła Jezusa Chrystusa, oraz nasz drogi brat Tymoteusz, piszemy do kościoła Bożego w Koryncie - i do wszystkich świętych w całej Achai:",
      "Niech Bóg, nasz Ojciec, i Pan Jezus Chrystus obdarzają was swoją łaską i pokojem!",
      "Jak wspaniały jest Bóg, Ojciec Jezusa Chrystusa, naszego Pana, źródło miłosierdzia i ogromnej zachęty!",
      "To On dodaje nam otuchy w każdej trudnej sytuacji, byśmy i my mogli tę Jego pociechę wlewać w serca innych - w każdym ich trudnym położeniu.",
      "Bo im więcej cierpimy dla Chrystusa, tym więcej doznajemy od Niego pokrzepienia.",
      "Jeżeli spotykają nas przykrości - to ku zachęcie i zbawieniu dla was. A gdy doznajemy pocieszenia - to również ku zachęcie dla was, byście wytrwale znosili cierpienia, jakich i my doznajemy.",
      "Jesteśmy więc pełni ufności, bo wiemy, że macie udział nie tylko w cierpieniach, ale i w pociesze.",
      "Drodzy przyjaciele, chcemy, byście wiedzieli o trudnościach, z jakimi borykaliśmy się w prowincji Azja. Byliśmy ponad siły przytłoczeni i nie widzieliśmy już żadnej możliwości ujścia z życiem.",
      "W obliczu śmierci zobaczyliśmy jednak, że nie mamy polegać na sobie, ale na Bogu, który ożywia umarłych.",
      "To On ocalił nas od śmierci i mamy pełną ufność, że nadal będzie to robił.",
      "Bo wstawiacie się za nas przed Nim w modlitwie. A dzięki temu wiele osób może dziękować Bogu za to wszystko, co dla was przez nas robi.",
      "Mamy ogromną satysfakcję z przekonania, że zawsze, a szczególnie wobec was, postępowaliśmy otwarcie i uczciwie, że nie polegaliśmy na własnej mądrości, ale na łasce Boga.",
      "I teraz nie piszemy wam nic, czego nie rozumiecie i nie akceptujecie. Mam nadzieję, że w pełni to zaakceptujecie,",
      "tak jak już częściowo uznaliście, że przed Panem, w dniu Jego powrotu, będziemy nawzajem z siebie dumni - wy z nas, a my z was.",
      "Z taką myślą zamierzałem już wcześniej was odwiedzić, byście ponownie doznali tej radości.",
      "Zamierzałem zatrzymać się u was, udając się do Macedonii, a także w drodze powrotnej, żebyście mogli mnie wyprawić do Judei.",
      "Czy byłem lekkomyślny, mając taki zamiar? Czy zmieniając go, postąpiłem jak zwykli ludzie, którzy mówią \"tak\", a myślą \"nie\"?",
      "Bóg mi świadkiem, że nigdy tak do was nie mówimy!",
      "Jezus Chrystus, Syn Boży, o którym opowiadałem wam wraz z Tymoteuszem i Sylwanem, nigdy nie kręcił i Jego \"tak\" zawsze znaczyło \"tak\".",
      "On spełnia wszystkie obietnice Boga, a my potwierdzamy Jego wierność, oddając tym chwałę Bogu.",
      "To On umacnia nas wszystkich! On nas wybrał,",
      "wycisnął na nas pieczęć swojej własności i dał nam do serc Ducha Świętego jako gwarancję przynależności do Niego.",
      "Bóg mi świadkiem, że nie przybyłem jeszcze do Koryntu tylko dlatego, aby oszczędzić wam przykrości.",
      "Nie chodzi mi o to, że mamy władzę nad tym, jak wierzycie. Chcemy jedynie współdziałać w budowaniu waszej radości, której podstawą jest ufność do Pana."
    ],
    [
      "Postanowiłem sobie, że nie będę was przygnębiać kolejnymi przykrymi odwiedzinami.",
      "Bo jeśli ja was zasmucę, to kto mnie pocieszy? Właśnie ten, którego zasmucę!",
      "Dlatego właśnie o tym piszę, aby nie zasmucili mnie ci, którzy mają mi sprawić największą radość. Bo wiem, że moja radość jest waszą radością.",
      "Z ogromnym bólem serca i ze łzami w oczach wam to piszę - nie po to, by sprawić wam przykrość, ale by pokazać, jak bardzo was kocham.",
      "Ten, kto był przyczyną całej przykrości, zasmucił nie tak bardzo mnie, co was.",
      "Ale wystarczająca dla niego jest dezaprobata większości z was.",
      "Teraz należałoby mu przebaczyć i dodać otuchy, by nie popadł w rozpacz.",
      "Dlatego proszę, okażcie mu miłość.",
      "Napisałem to, aby się przekonać, czy we wszystkim jesteście mi posłuszni.",
      "Jeśli komuś przebaczycie, i ja mu przebaczę. A jeśli już coś przebaczyłem, to tylko ze względu na Chrystusa i dla waszego dobra",
      "- byśmy nie padli ofiarą działań szatana, którego zamiary są nam dobrze znane.",
      "Gdy dotarłem do Troady, Pan otworzył przede mną wspaniałe możliwości głoszenia ewangelii.",
      "Nie miałem jednak w sercu pokoju, bo nie spotkałem mojego drogiego Tytusa. Dlatego pożegnałem się we wszystkimi i udałem się do Macedonii.",
      "Bogu niech jednak będą dzięki! Przez Chrystusa prowadzi nas w triumfalnym orszaku i wszędzie roznosi dzięki nam cudowną woń Jego poznania.",
      "Bo jesteśmy cudowną wonią Chrystusa na chwałę Boga - zarówno dla przyjmujących zbawienie, jak i dla tych, którzy zmierzają na potępienie.",
      "Dla tych drugich jest to zapach śmiertelny; dla pierwszych - życiodajna woń. Ale kto sprosta takiemu zadaniu?",
      "My nie jesteśmy podobni do tych, którzy głoszą ewangelię dla pieniędzy - a wielu jest takich. Robimy to szczerze, z autorytetem Chrystusa, posłani przez Boga, który na nas patrzy."
    ],
    [
      "Czy będziemy sami sobie udzielać referencji? Czy potrzebujemy jak inni listów - dla was lub od was?",
      "To przecież wy jesteście naszym listem - wszystko macie wypisane w sercach i każdy to może przeczytać!",
      "Bez wątpienia jesteście listem samego Chrystusa, napisanym - dzięki naszej służbie - nie atramentem, ale przez Ducha żyjącego Boga, wyrytym nie na kamiennych tablicach, jak Dekalog, lecz w żywych i bijących sercach.",
      "Tak właśnie się wyraża nasza ufność, jaką dzięki Chrystusowi pokładamy w Bogu.",
      "Nie uważamy, że sami z siebie jesteśmy w stanie czegoś dokonać - pokładamy ufność wyłącznie w Bogu!",
      "To On uczynił nas sługami nowego przymierza - nie opartego na spisanym Prawie, ale na Duchu. Bo przykazania Prawa ostatecznie niosą śmierć, a Duch daje życie!",
      "Dawna służba Prawa wyrytego na kamiennych tablicach prowadziła ostatecznie do śmierci. Mimo to rozpoczęła się w takiej chwale, że Izraelici nie mogli patrzeć na twarz Mojżesza. Promieniała ona Bożą chwałą - choć tylko czasowo.",
      "Jak więc wielka chwała towarzyszyć będzie służbie Ducha Świętego?",
      "Bo jeśli służba prowadząca do potępienia była tak pełna chwały, to tym większa będzie chwała służby prowadzącej do uniewinnienia z grzechów!",
      "Ta pierwsza blednie i niknie w porównaniu z drugą chwałą.",
      "Jeśli przemijające Prawo miało taki blask, to jak cudowny będzie blask wiecznego przymierza!",
      "Mając taką ufność i nadzieję, możemy prowadzić służbę z pełną swobodą i otwartością",
      "- nie tak jak Mojżesz, który zasłaniał twarz, aby Izraelici nie patrzyli na jej przemijający blask.",
      "Niestety ich umysły stały się twarde jak tablice. Po dziś dzień okrywa je zasłona i nie ustępuje w czasie czytania ksiąg Starego Przymierza, których nie rozumieją. Bo tylko dzięki Chrystusowi zasłona ta może być usunięta.",
      "Po dziś dzień, gdy czytają pisma Mojżesza, ich niewzruszone serca za nią pozostają.",
      "Ale gdy ktoś zwraca się do Pana, zasłona znika.",
      "Pan jest bowiem duchem, a gdziekolwiek pojawia się Jego Duch, niesie ludziom wolność.",
      "Tak więc my, chrześcijanie, z odsłoniętą twarzą odbijamy blask Pana i dzięki Jego Duchowi coraz bardziej się do Niego upodabniamy."
    ],
    [
      "Bóg w swym miłosierdziu powierzył nam służbę apostolską. Dlatego nie ulegamy złu",
      "i odrzucamy wszelkie przewrotne metody. Nie manipulujemy nikim, a jednocześnie nie pozwalamy, by ktokolwiek kneblował słowo Boże. Otwarcie przedstawiamy prawdę i w obliczu Boga poddajemy się ocenie sumienia słuchających.",
      "A jeśli nasza ewangelia jest niezrozumiała, to tylko dla tych, którzy idą na potępienie.",
      "Ich umysły oślepił bóg tego świata - szatan - by nie dostrzegli światła ewangelii, ukazującego wspaniałość Chrystusa, który jest obrazem samego Boga.",
      "Nie o sobie bowiem mówimy, ale o Jezusie Chrystusie, naszym Panu. Jesteśmy waszymi sługami dla Niego.",
      "Bo Bóg, który kiedyś rzekł: \"Niech w ciemności zabłyśnie światło\", zajaśniał w naszych sercach i dał nam poznać blask Jego chwały, odbijającej się na twarzy Jezusa Chrystusa.",
      "Ten świetlisty skarb został umieszczony w nas, kruchych naczyniach, by nie było wątpliwości, że potężna moc pochodzi nie od nas, ale od Boga.",
      "Wszędzie nękają nas przeciwności, ale im nie ulegamy. Czujemy się bezradni, ale nie bez wyjścia.",
      "Polują na nas, ale nas nie dostają, powalają na ziemię, ale nie kładą na łopatkach.",
      "Bez przerwy doznajemy tych samych cierpień, co Jezus, aby Jego życie było w nas widoczne.",
      "Z powodu Jezusa ciągle narażamy własne życie - ale po to, by Jego życie było realne w naszych śmiertelnych ciałach.",
      "Zatem my narażamy się na śmierć, ale wam przynosi to życie wieczne.",
      "Mamy tę samą postawę do psalmista, który powiedział: \"Uwierzyłem, dlatego przemówiłem\". My wierzymy i właśnie dlatego mówimy!",
      "I dobrze wiemy, że ten sam Bóg, który ożywił Jezusa, także nas, razem z Nim, przywróci do życia i postawi przy was.",
      "A wszystko to jest dla was, aby Jego łaska rozlewała się na wielu ludzi i wyzwalała ogrom wdzięczności, przynosząc Mu chwałę.",
      "Dlatego nie zniechęcamy się. I chociaż nasza zewnętrzna powłoka niszczeje, to duchowe wnętrze z dnia na dzień się odnawia.",
      "Takie kłopoty są bowiem niczym w porównaniu z wieczną chwałą, jaka nas czeka.",
      "Nie wpatrujemy się więc w świat widzialny, ale w niewidzialny. Bo to, co widzialne, przemija, a to, co niewidzialne, trwa wiecznie!"
    ],
    [
      "Wiemy przecież, że gdy już runie doczesny dom naszego ciała, mamy u Boga nowy, nie zbudowany przez ludzi, ale wieczny w niebie.",
      "Doskwiera nam to obecne ciało, dlatego tęsknimy za tym z nieba - by je na siebie przywdziać.",
      "Bo nie pozostaniemy bez ciała, jakby nadzy, ale będziemy obleczeni w nowe ciało.",
      "I choć trudno nam żyć w tych ciałach, nie chcemy ich utracić, ale od razu \"założyć\" nowe - aby to, co śmiertelne, zostało wchłonięte przez nieśmiertelność.",
      "Sam Bóg nas na to przygotował, a jako gwarancję dał Ducha Świętego.",
      "Dlatego ufnie czekamy przez cały czas. Wiemy, że póki żyjemy w naszych ciałach, nie jesteśmy jeszcze z Panem w prawdziwym domu.",
      "Kroczymy bowiem przez życie dzięki wierze, nie dzięki naszym oczom.",
      "Nie boimy się śmierci i wolelibyśmy już pożegnać nasze ciała i odejść do Pana.",
      "Uważamy też za istotne, by się Mu podobać - niezależnie od tego, czy jeszcze żyjemy w tych ciałach, czy nie.",
      "Wszyscy bowiem staniemy przed sądem Chrystusa. I każdy otrzyma to, na co zasłużył dobrymi lub złymi czynami, dokonanymi w ziemskim ciele.",
      "Przejęci więc do głębi bojaźnią Pana przekonujemy ludzi o prawdzie ewangelii. Jesteśmy przy tym przejrzyści przed Nim i mam nadzieję, że i w waszych oczach tacy będziemy.",
      "Nie chcemy przez to wam się przypodobać. Chcemy, byście byli z nas dumni i mieli argument przeciw tym, którzy chełpią się tym, co powierzchowne, a nie tym, co w sercu.",
      "Bo jeśli wyglądamy na szalonych, to tylko dla Boga. A jeśli zachowujemy rozsądek - to właśnie dla was.",
      "Bowiem miłość Chrystusa nas pochłania w przekonaniu, że skoro On jeden umarł za wszystkich, to znaczy, że wszyscy poumierali.",
      "On rzeczywiście umarł za wszystkich, aby ci, którzy dzięki Niemu żyją, żyli dla Niego - dla Tego, który za nich umarł i zmartwychwstał.",
      "Dlatego my nie patrzymy już na nikogo z ludzkiego punktu widzenia. I nawet jeśli poznaliśmy Chrystusa jako człowieka, to już tak na Niego nie patrzymy.",
      "Bo jeśli ktoś uwierzył w Chrystusa, jest zupełnie nową istotą. To, co było kiedyś, minęło. Teraz nastało coś zupełnie nowego.",
      "A wszystko to pochodzi od Boga, który dzięki Chrystusowi pojednał nas ze sobą i powierzył służbę jednania.",
      "Bo Bóg przez Chrystusa jednał ze sobą świat, nie wypominając ludziom grzechów, a nam powierzył wieść o pojednaniu.",
      "Mając za sobą autorytet Chrystusa, jesteśmy wysłannikami samego Boga, który przez nas wzywa ludzi. Dlatego w imieniu Chrystusa błagamy: Pojednajcie się z Bogiem.",
      "On uczynił grzechem Tego, który grzechu nigdy nie popełnił, po to, byśmy my dzięki Niemu stali się sprawiedliwością Boga."
    ],
    [
      "Jako współpracownicy Boga wzywamy was, byście nie marnowali Jego łaski.",
      "On przecież powiedział w Piśmie: \"We właściwej chwili cię usłyszałem, W dniu zbawienia ci pomogłem\". Właśnie teraz jest właściwa chwila; właśnie teraz jest dzień zbawienia.",
      "Nie dajemy nikomu powodu do zgorszenia, by nie rzucać nawet cienia podejrzeń na naszą służbę.",
      "We wszystkim staramy się pokazywać, że jesteśmy sługami Boga: przez ogromną wytrwałość, w trudnościach, przeciwnościach i kłopotach,",
      "w doznawanych chłostach, w więzieniu, podczas zamieszek, w utrudzeniu, w noce pozbawione snu, o pustym żołądku,",
      "przez nieskazitelność, zrozumienie, wyrozumiałość, łagodność, żyjąc dzięki Duchowi Świętemu, przez szczerą miłość",
      "i mówienie prawdy, żyjąc dzięki mocy Boga, używając sprawiedliwości jako broni do ataku i obrony.",
      "Jesteśmy sługami Boga bez względu na to, czy nas chwalą czy ganią, czy nami gardzą czy okazują szacunek. Uznawani za kłamców, a jednak prawdomówni,",
      "niby nieznani, a jednak cenieni. Ocieramy się o śmierć, a jednak żyjemy; okładani ze wszystkich stron, a jednak nadal żywi.",
      "Doznajemy smutku, ale zawsze jesteśmy pełni radości; biedni, ale dający innym bogactwo. Nie posiadamy nic, a stać nas na wszystko!",
      "Drodzy przyjaciele z Koryntu! Usta nasze są szczere, a serca szeroko dla was otwarte.",
      "Nie brakuje w nich miejsca dla was, choć wasze serca są ciasne.",
      "Mówię więc jak do własnych dzieci: Otwórzcie w miłości swoje serca.",
      "Nie wiążcie swego życia z niewierzącymi. Bo co wspólnego ma sprawiedliwość z bezprawiem? Albo światło z ciemnością?",
      "I jak może panować zgoda między Chrystusem i szatanem? Co wspólnego ma wierzący z niewierzącym?",
      "Jaka może być jedność między świątynią Boga a bożkami? To my jesteśmy świątynią prawdziwego Boga. To o nas On powiedział: \"Zamieszkam w nich i będę się pośród nich przechadzał. Będę ich Bogiem, a oni moim ludem\".",
      "Dlatego: \"Odejdźcie od nich, oddzielcie się\" - mówi Pan. \"Nie dotykajcie tego, co nieczyste. Wtedy Ja was przyjmę.",
      "Będę waszym Ojcem, a wy - moimi synami i córkami - mówi wszechwładny Pan\"."
    ],
    [
      "Moi drodzy, mamy tak wielkie obietnice! Oczyśćmy się więc ze wszystkich brudów ciała i ducha. I w bojaźni przed Bogiem dążmy do pełnej świętości.",
      "Otwórzcie dla nas swe serca! Przecież nikogo z was nie skrzywdziliśmy, nie oszukaliśmy i nie wykorzystaliśmy.",
      "Nie mówię tego, by was obwiniać. Już powiedziałem, że na zawsze - na śmierć i życie - będziecie w naszych sercach.",
      "Ufam wam bezgranicznie i jestem z was bardzo dumny. Przepełnia mnie zachęta i pomimo wszystkich cierpień moja radość nie zna granic.",
      "Po przybyciu do Macedonii nie doznaliśmy żadnej ulgi. Wszędzie tylko trudności: na zewnątrz różne przeciwności, a w sercu strach.",
      "Wtedy Bóg, który pociesza przygnębionych, podniósł nas na duchu, przysyłając Tytusa.",
      "Nie tylko samym jego przybyciem się zachęciliśmy, ale także wiadomością o tym, jak dobrze się u was czuł. Gdy opowiedział o waszej tęsknocie, jak się o mnie martwicie i troszczycie, to nie posiadałem się z radości!",
      "Teraz nie żałuję, że wysłałem wam poprzedni list, choć wzbudziłem w was smutek. Kiedyś trochę tego żałowałem, bo dobrze wiem, że na pewien czas wywołał w was żal.",
      "Ale teraz się cieszę! Nie z samego faktu waszego smutku, ale dlatego, że był to smutek ku opamiętaniu się, Boży smutek, którym nie wyrządziliśmy wam krzywdy.",
      "Bo Boży smutek sprawia, że porzucamy grzech i dążymy do zbawienia - a tego się nie żałuje. A smutek tego świata prowadzi do rozpaczy i śmierci.",
      "Zobaczcie, ile dobra przyniósł wam ten Boży smutek - jaką wzbudził w was gorliwość, chęć oczyszczenia się, poruszenie, bojaźń, tęsknotę, zapał, niechęć do grzechu. Zrobiliście wszystko, by dobrze zająć się tą sprawą.",
      "A piszę o tym nie ze względu na tego, który źle postąpił, ani na tego, którzy krzywdy doznał. Piszę po to, by w obliczu Boga podkreślić, jak gorliwi wobec nas jesteście.",
      "Ogromnie nas to zachęciło! A ucieszyliśmy się jeszcze bardziej z radości Tytusa, który był ogromnie zbudowany waszą postawą.",
      "Nie musiałem się wstydzić tego, co mu o was powiedziałem. Bo jak wam mówiliśmy prawdę, tak i teraz prawdziwe okazało się to, za co was przed Tytusem chwaliłem.",
      "Jego serce jeszcze bardziej do was przylgnęło, gdy wspominał posłuszeństwo was wszystkich i to, jak z szacunkiem i bojaźnią go ugościliście.",
      "Tak się cieszę, że mogę mieć do was pełne zaufanie!"
    ],
    [
      "Najdrożsi, chcemy wam teraz powiedzieć, jaką łaską obdarzył Bóg wspólnoty w Macedonii.",
      "Chociaż tamtejsi wierzący mieli wiele kłopotów i trudności, ich ubóstwo, połączone z niezmierną radością dało niezwykłe bogactwo ich ofiarności.",
      "Według swoich możliwości, a mogę zaświadczyć, że nawet jeszcze więcej, dobrowolnie",
      "i chętnie dali na potrzeby świętych w Jerozolimie. Tak prosili o udział w tej niezwykłej okazji i służbie.",
      "Ich postawa przeszła nasze najśmielsze oczekiwania. Bo przede wszystkim oddali siebie samych Panu i nam, by pełnić wolę Bożą.",
      "Nakłoniliśmy więc Tytusa, który rozpoczął tę służbę, aby was odwiedził i pomógł ją dokończyć.",
      "Macie ogromne bogactwo: tyle wiary i słowa Bożego, tyle zrozumienia i taki zapał, tyle miłości do nas. Bądźcie więc bogaci i w tę łaskę.",
      "Nie nakazuję wam tego. Chciałbym jedynie zobaczyć działanie waszej miłości, widząc w tej sprawie gorliwość innych.",
      "Wiecie bowiem, jak łaskawy jest nasz Pan, Jezus Chrystus. Mając wszystkie bogactwa, stał się ubogi, aby wzbogacić was swoim ubóstwem.",
      "Proponuję wam dokończenie tego dzieła. Będzie to korzystne i dla was, bo nie tylko coś w tej sprawie zrobiliście, ale już rok temu jako pierwsi chcieliście to robić.",
      "Teraz macie okazję to dokończyć. Jak byliście pierwsi w chceniu, tak teraz macie okazję to chcenie zmaterializować.",
      "Bo pragnienie dawania jest godne pochwały, jeśli się daje z tego, co się ma - a nie obiecuje bez pokrycia.",
      "Nie o to chodzi, aby innym ulżyć w trudach, a samemu się z nimi borykać. Chodzi o to, by była równość.",
      "Teraz wasza zasobność uzupełnia braki innych, a ich obfitość zaspokaja to, czego potrzebujecie - żeby była równość!",
      "Pismo mówi o tym: \"Kto zebrał wiele, nie miał za dużo, a temu, kto mało zebrał, nie zabrakło\".",
      "Jestem Bogu wdzięczny, że wlał w serce Tytusa tę troskę o was.",
      "Chętnie przystał na moją propozycję i z zapałem do was wyruszył.",
      "Posłaliśmy z nim też innego brata, który we wszystkich kościołach słynie jako sługa ewangelii.",
      "To jego oficjalnie wybrano, aby towarzyszył nam w tym dziele pomocy - ku chwale naszego Pana, dzieła płynącego wprost z naszych serc.",
      "Chcemy dzięki temu wykluczyć wszelkie podejrzenia i uniknąć jakichkolwiek uchybień w czasie przewożenia tak dużego daru.",
      "Zależy nam bowiem, by nie tylko Bóg widział naszą rzetelność w tej sprawie, ale i ludzie.",
      "Posyłaliśmy do was jeszcze jednego brata, który wielokrotnie potwierdził swój zapał dla Pana. A teraz jeszcze chętniej wyruszył, bo nabrał tak ogromnego zaufania do was.",
      "Zatem i Tytus jako mój partner i współpracownik, i nasi bracia wydelegowani przez kościoły - wszyscy oni służą na chwałę Chrystusa.",
      "Okażcie więc im miłość i pokażcie wszystkim kościołom, że nie bez powodu jesteśmy z was tak dumni."
    ],
    [
      "Myślę, że nie muszę wam wiele pisać o tej służbie niesienia pomocy wierzącym w Jerozolimie.",
      "Wiem przecież, jak chętnie to robicie. Pochwaliłem się wierzącym z Macedonii, że bracia z prowincji Azja już od roku są do tego gotowi. A wasz zapał udzielił się wielu innym.",
      "Wysłałem więc wspomnianych braci po to, by się upewnić, że jesteście gotowi przekazać pieniądze i że nie pomyliłem się, tak bardzo was chwaląc.",
      "Bo byłoby nam wszystkim wstyd, gdyby bracia z Macedonii przybyli ze mną do was i stwierdzili, że nie jesteście gotowi.",
      "Dlatego właśnie uznałem za potrzebne wcześniej ich posłać, by dopilnowali przygotowań, które tak wychwalałem, i by wasza ofiara nie była wymuszona chwilą.",
      "Bo kto skąpo sieje, skąpo zbiera. A kto hojnie sieje, hojnie też będzie zbierał.",
      "Niech więc każdy w sercu postanowi, ile chce dać - bez żalu i przymusu. Bóg bowiem ceni tego, który daje z radością.",
      "I potrafi to hojnie wynagrodzić. Zapewni wam wszystko, czego potrzebujecie, byście byli bogaci we wszelkie dobre czyny.",
      "Jak mówi Pismo: \"Boży człowiek hojnie wspomógł biednych. Jego sprawiedliwość będzie trwać na wieki\".",
      "Bóg, który daje rolnikowi ziarno, zapewnia też z niego chleb. On rozmnoży wasz zasiew i zapewni wzrost plonom waszej sprawiedliwości.",
      "On wzbogaci was we wszelką prostotę ducha, wyzwalającą dzięki naszej służbie tyle wdzięczności dla Boga.",
      "Bo służba ta nie tylko zaspokaja potrzeby świętych, ale wzbudza ogrom ich wdzięczności.",
      "Doświadczając skutków tej służby, będą wielbić Boga za wasze oddanie ewangelii Chrystusa oraz za tak szczerą jedność z nimi i wszystkimi wierzącymi.",
      "I będą modlić się za was żarliwie, widząc w was ogrom Bożej łaski.",
      "Niech Bogu będą dzięki za Jego bezcenny dar."
    ],
    [
      "Teraz ja, Paweł, osobiście was wzywam do tych rzeczy, powołując się na łagodność i dobroć Chrystusa. Niektórzy z was mówią, że twarzą w twarz jestem nieśmiały, a na odległość taki odważny.",
      "Proszę was, byście nie zmuszali mnie do okazywania tej śmiałości, gdy do was przybędę - szczególnie ci, którzy uważają, że mamy nieczyste motywy w tej służbie.",
      "Choć jesteśmy zwykłymi ludźmi, nie służymy Bogu po ludzku.",
      "Nasze narzędzia walki nie są ludzkie, ale czerpiąc moc z Boga, burzą duchowe twierdze",
      "i wszystko, co jest przeciwne poznawaniu Boga. Bierzemy w niewolę każdy argument i poddajemy go w posłuszeństwo Chrystusowi.",
      "Jesteśmy gotowi karcić wszelki bunt, aż będziecie w pełni posłuszni Bogu.",
      "Oceniacie tylko powierzchownie, po wyglądzie. Kto dumnie uważa, że należy do Chrystusa, niech pamięta, że my również do Niego należymy.",
      "Może się wydawać, że za bardzo szczycę się autorytetem, którego udzielił mi Pan - by was budować, nie krzywdzić. Ale nie wstydzę się tego.",
      "Nie próbuję was swoimi listami zastraszyć,",
      "jak to ktoś mówi: \"W listach to on ostry i odważny. A osobiście to słabeusz i nieudolny w słowach\".",
      "Niech taki lepiej pamięta, że jacy jesteśmy w listach - na odległość, tacy jesteśmy w czynach - u was.",
      "My nie chcemy się porównywać z nikim, kto sam siebie chwali. Oni sami ze sobą się porównują i oceniają - nie rozumiejąc nawet, co robią.",
      "Nie szczycimy się władzą, której nie mamy. Chcemy dosięgać poprzeczki, którą nam Bóg ustalił, a która obejmuje naszą służbę wśród was.",
      "Nie przesadzamy twierdząc, że mamy do was prawo, gdyż pierwsi przynieśliśmy wam ewangelię o Chrystusie.",
      "Nie szczycimy się cudzymi sukcesami. Mamy jednak nadzieję, że wasza wiara będzie coraz silniejsza, a nasza praca wśród was będzie się nadal rozwijać.",
      "A później zaniesiemy ewangelię dalej, poza wasze tereny - ale tam, gdzie jej jeszcze nie głoszono, by nie szczycić się cudzą służbą.",
      "\"Kto jest dumny, niech będzie dumny w Panu\".",
      "Bo nie ten, kto sam siebie chwali, jest wiarygodny, ale ten, kogo chwali Pan."
    ],
    [
      "Znieście trochę szaleństwa z mojej strony, proszę - wiem, że to zrobicie.",
      "Jestem o was zazdrosny - tak jak Bóg. To ja was zaręczyłem Chrystusowi i chcę was przed Nim postawić jako nieskazitelnie czystą narzeczoną.",
      "Obawiam się jednak, że ktoś odciąga was od całkowitego oddania się Panu - tak jak przebiegły wąż zwiódł w raju Ewę.",
      "Przychodzi do was ktoś, kto mówi o innym Jezusie, którego my nie głosiliśmy... Przyjmujecie jakiegoś ducha, którego wcześniej nie otrzymaliście, i inną ewangelię, której nigdy nie słyszeliście... I wszystko to tak łatwo akceptujecie!",
      "Ale nie uważam, żebym był gorszy od tych arcyapostołów.",
      "Może i jestem kiepskim mówcą, ale wiem, co mówię. I wiecie, że jestem przed wami całkowicie przezroczysty.",
      "Źle zrobiłem, uniżając siebie, byście wy byli wywyższeni - gdy za darmo głosiłem wam ewangelię Bożą?",
      "\"Wykorzystywałem\" inne kościoły, by mieć z czego służyć wam.",
      "Nikogo z was nie obciążałem sobą, choć byłem słaby. Moim niedostatkiem zajęli się wierzący z Macedonii, którzy do mnie przyszli. Nigdy nie byłem dla was ciężarem - i nigdy nie będę!",
      "Wiem dzięki Chrystusowi, że nikt w Achai nie powstrzyma mojej dumy z tego powodu.",
      "Czy dlatego, że was nie kocham? O nie! Bóg dobrze zna moją miłość.",
      "Służę bez zapłaty i będę to robił, aby wytrącić argument z ręki tych, którzy szczycą się tym, jakoby pracowali dla Pana tak samo jak my.",
      "To fałszywi apostołowie, podstępni ludzie, podszywający się pod apostołów Chrystusa.",
      "Nic dziwnego, skoro sam szatan podszywa się pod anioła światłości.",
      "Więc i jego wysłannicy udają wysłanników sprawiedliwości. Ale w końcu spotka ich kara, na jaką zasłużyli.",
      "Przypominam: Nie traktujcie mnie jak szaleńca, a nawet jeśli, to mimo wszystko posłuchajcie, gdy będę się trochę przechwalał.",
      "Te moje słowa i myśli nie są od Pana - mówię jakby w szalonym przechwalaniu się.",
      "Skoro inni się przechwalają swoimi dokonaniami, ja również będę.",
      "Przecież jesteście mądrzy, a mimo to chętnie słuchacie głupców.",
      "Nie razi was to, że ktoś was zniewala, objada, zabiera to, co wasze, traktuje z góry, a nawet znieważa i policzkuje.",
      "Ze wstydem przyznaję, że my nie jesteśmy w tym mocni. Skoro jednak inni to robią, to w mym szaleństwie i ja będę się przechwalał.",
      "Oni są Hebrajczykami? Ja także. Izraelitami? Ja również. Są potomkami Abrahama? Ja też.",
      "Są sługami Chrystusa? Powiem w całym mym szaleństwie: ja też i to o wiele bardziej! Bardziej z powodu trudów, aresztowań, pobić i narażania życia.",
      "Pięć razy Izraelici wymierzyli mi karę trzydziestu dziewięciu batów.",
      "Trzykrotnie zostałem pobity, raz ukamienowany, przeżyłem trzy katastrofy morskie, całą dobę przesiedziałem w morzu jako rozbitek.",
      "Jestem bardziej sługą Chrystusa z powodu uciążliwych podróży, z powodu niebezpieczeństw na rzekach, ze strony bandytów, Izraelitów, pogan, z powodu niebezpieczeństw czyhających w miastach, na pustkowiu i na morzu, niebezpieczeństw ze strony fałszywych wierzących.",
      "Znosiłem trud, zmęczenie, częsty brak snu, głód i pragnienie. Często chodziłem z pustym żołądkiem i drżałem z zimna, nie mając się czym okryć.",
      "A oprócz tego zawsze mi towarzyszyła troska o wszystkie kościoły.",
      "Kto jest tak słaby, bym i ja nie czuł słabości? Kto jest tak zhańbiony, bym i ja nie płonął ze wstydu?",
      "Jeżeli więc nam się czymś szczycić, to niech to będą moje słabości.",
      "Bóg, Ojciec Jezusa Chrystusa, naszego Pana, któremu należy się chwała na wieki wieków, wie, że w niczym nie kłamię.",
      "W Damaszku pełnomocnik króla Aretasa chciał mnie schwytać i postawił straże u bram miasta.",
      "Lecz udało mi się uciec - spuszczono mnie w koszu przez otwór w murze miejskim."
    ],
    [
      "Bez sensu jest się przechwalać - ale powiem jeszcze o widzeniach i objawieniach otrzymanych od Pana.",
      "Znam człowieka w Chrystusie, który czternaście lat temu został zabrany aż do trzeciego nieba. Nie wiem, czy fizycznie, czy tylko duchowo - Bóg to jeden wie.",
      "I znalazł się w raju - też nie wiem, czy było tam jego ciało, czy tylko duch; wie to tylko Bóg. I słyszał słowa tak zadziwiające, że nie wolno mu o tym mówić.",
      "-",
      "Takim przeżyciem warto się chlubić, ale nie moją osobą - chyba że moimi słabościami.",
      "Jeśli zechcę się chlubić, wcale nie będę szalony - przecież powiem tylko prawdę. Nie będę jednak tego robił, aby nie uważano mnie za większego, niż to widać w moim życiu i słychać z moich słów",
      "- nawet jeśli doznałem tylu objawień. Abym jednak nie popadł w pychę, otrzymałem bolesny cierń w ciele. Jest to wysłannik szatana, który mnie policzkuje i upokarza.",
      "Trzy razy prosiłem Pana, aby mnie od tego uwolnił.",
      "Ale On odpowiadał: \"Moja łaska jest wystarczająca. Moc najlepiej przejawia się w słabościach\". Dlatego najchętniej będę się szczycił swoją słabością - aby moc Chrystusa się we mnie przejawiała.",
      "Dlatego uwielbiam znosić dla Chrystusa słabości, obelgi, cierpienia, prześladowania i trudności. Bo gdy jestem bezsilny, wtedy jestem mocny.",
      "Sprowokowaliście mnie, abym zachował się jak szaleniec. A to wy powinniście mnie chwalić. Niczym nie ustępuję innym wielkim apostołom, chociaż w rzeczywistości nic nie znaczę.",
      "Sami przecież doświadczyliście dowodów mojego apostolstwa - ogromnej wytrwałości, cudownych znaków i potężnych czynów.",
      "Chyba tylko pod tym względem jesteście gorsi od innych kościołów, że nie byłem dla was ciężarem w sferze materialnej. Wybaczcie mi to uchybienie!",
      "Już po raz trzeci się do was wybieram - i nic nie będę was kosztować. Bo nie zależy mi na sobie, ale na was! Przecież to nie dzieci rodziców utrzymują, ale rodzice dzieci.",
      "Z ogromną przyjemnością będę na was łożył - i samego siebie oddam dla dobra waszych dusz. Czy jednak okazując wam miłość bardziej niż inni, będę mniej przez was kochany?",
      "Być może sądzicie, że nie byłem dla was ciężarem, ale i tak jakoś sprytnie was wykorzystałem.",
      "A może wykorzystał was ktoś przeze mnie wysłany?",
      "Posłałem do was Tytusa i jeszcze jednego brata. Może to on was na coś naciągnął? Czy nie przejawialiśmy - on i my - tej samej postawy? Czy nie postępowaliśmy wśród was tak samo?",
      "Od dawna uważacie, że chcemy się przed wami bronić? Najdrożsi, zapewniamy was w obliczu Boga i Chrystusa: Wszystko robimy tylko i wyłącznie dla waszego dobra.",
      "Obawiam się jednak, że gdy do was przybędę, nie spodoba mi się to, co zastanę, a wam nie spodoba się moja na to odpowiedź. Boję się, że znowu zastanę kłótnie, zazdrość, gniew, rywalizację, oszczerstwa, plotki, zarozumialstwo, podziały.",
      "I znowu upokorzy mnie Bóg przed wami. Będę się smucił z powodu tych, którzy żyli w grzechu i nie opamiętali się, nie porzucili niemoralności seksualnej, w której żyli."
    ],
    [
      "Wybieram się do was już po raz trzeci. Wszystko się rozstrzygnie dzięki świadkom: dwóm lub trzem - jak mówi Pismo.",
      "Będąc u was ostatnio, ostrzegałem tych, którzy grzeszą. Teraz ponownie ich ostrzegam, a także wszystkich innych: tym razem nie będę łagodny.",
      "Domagacie się, żeby Chrystus przemówił przeze mnie. A On nie jest wobec was bezradny - On mieszka w was z całą swoją mocą.",
      "Jako słaby człowiek umarł na krzyżu, ale teraz żyje dzięki mocy Bożej. My również doświadczamy Jego słabości, ale dzięki mocy Boga będziemy razem z Nim żyć dla was.",
      "Sprawdzajcie więc samych siebie, czy wasza wiara jest autentyczna. Czy nie stwierdzacie, że sam Jezus Chrystus w was jest? No chyba że tylko pozornie wierzyliście.",
      "Mam jednak nadzieję, że nas uznacie za sprawdzonych, należących do Pana.",
      "Błagamy też Boga, byście nie mieli nic wspólnego z żadnym złem. Nie chcemy uwypuklać siły naszej wiary. Chcemy, byście tak wspaniale postępowali, że będziemy przy was jak słabeusze.",
      "Bo wszystko robimy dla prawdy - nic przeciwko niej.",
      "I cieszymy się ogromnie, gdy jesteście mocni - choć sami już nie mamy sił. I modlimy się o waszą dojrzałość duchową.",
      "Piszę o tym teraz w nadziei, że gdy do was przybędę, nie będę musiał swojej władzy wykorzystywać do karcenia was. Otrzymałem ją bowiem od Pana, by innych budować, nie rujnować.",
      "Najmilsi, to już kilka ostatnich słów: Radujcie się, dojrzewajcie duchowo, zachęcajcie się, bądźcie jednomyślni, żyjcie w zgodzie. Niech Bóg miłości i pokoju będzie z wami.",
      "Pozdrówcie się nawzajem świętym pocałunkiem.",
      "Wszyscy tutejsi święci przesyłają wam pozdrowienia.",
      "Łaska naszego Pana, Jezusa Chrystusa, miłość Boga i wspólnota Ducha Świętego niech pozostaną z wami wszystkimi."
    ]
  ],
  "Ga": [
    [
      "Ja, apostoł Paweł, piszę do was jako posłany nie przez ludzi ani nie z polecenia jakiegoś człowieka, lecz przez samego Jezusa Chrystusa i Boga Ojca, który Go wskrzesił z martwych,",
      "wraz z wierzącymi, którzy są ze mną, do kościołów w Galicji,",
      "przesyłamy życzenia łaski i pokoju od Boga Ojca i od Pana, Jezusa Chrystusa. Piszę do was jako posłany nie przez ludzi ani nie z polecenia jakiegoś człowieka, lecz przez samego Jezusa Chrystusa i Boga Ojca, który Go wskrzesił z martwych.",
      "Ten Jezus ofiarował siebie za nasze grzechy, by nas wyrwać z sideł tego okropnego świata. I zrobił to zgodnie z planem Boga i Ojca naszego,",
      "któremu należy się chwała po wszystkie wieki. Amen.",
      "Jestem zdumiony, że tak szybko odchodzicie od Boga, który w swej łasce powołał was do życia w Chrystusie, i że szukacie innej ewangelii. Ale innej ewangelii nie ma.",
      "Są tylko ludzie, którzy was ogłupili i którzy chcą wykrzywić ewangelię Chrystusa.",
      "Gdybyśmy jednak nawet my albo anioł z nieba przedstawiali wam coś innego niż ta ewangelia, którą już wam ogłosiliśmy, to niech ktoś taki będzie przeklęty.",
      "Jeszcze raz to powtórzę: jeśli ktokolwiek głosi wam ewangelię inną niż ta, którą już przyjęliście, niech będzie przeklęty.",
      "Jak myślicie, czy w ten sposób chcę zjednać sobie ludzi czy Boga? Czy chcę się przypodobać jakiemuś człowiekowi? Jeśliby mi na tym zależało, nie byłbym dobrym sługą Chrystusa.",
      "Drodzy przyjaciele, zapewniam was, że głoszona przeze mnie ewangelia nie została wymyślona przez ludzi.",
      "Żaden człowiek mi jej nie przekazał ani od nikogo się jej nie uczyłem. Objawił mi ją osobiście sam Jezus Chrystus.",
      "Wiecie zapewne, że kiedyś jako wyznawca judaizmu bezlitośnie prześladowałem i niszczyłem kościół Boży.",
      "Byłem chyba najgorliwszy ze wszystkich w kraju - stałem się wręcz fanatykiem tradycji moich ojców.",
      "Bogu jednak spodobało się wybrać mnie jeszcze w łonie matki i pociągnąć do siebie swą łaską,",
      "aby objawić przeze mnie swego Syna - bym głosił poganom ewangelię o Jezusie. Nikogo wtedy nie pytałem o radę ani",
      "nie poszedłem do Jerozolimy do tych, którzy wcześniej niż ja zostali apostołami. Skierowałem się do pustynnej Arabii, a potem wróciłem do Damaszku.",
      "Dopiero po trzech latach udałem się do Jerozolimy, by odwiedzić Piotra. Spędziłem z nim tylko piętnaście dni.",
      "Spośród innych apostołów nie spotkałem wówczas nikogo oprócz Jakuba, brata naszego Pana.",
      "A Bóg mi świadkiem, że opisując to wam, nie kłamię.",
      "Zaraz po tym skierowałem się w okolice Syrii i Cylicji.",
      "Chrześcijanie z kościołów w Judei nie wiedzieli nawet, jak wyglądam.",
      "Dochodziły ich jedynie wieści: \"Nasz dawny prześladowca głosi teraz wiarę, którą przedtem zwalczał\".",
      "I wielbili Boga z mojego powodu."
    ],
    [
      "Dopiero po czternastu latach powtórnie udałem się do Jerozolimy, tym razem z Barnabą. Zabraliśmy też ze sobą Tytusa.",
      "Poszedłem tam ze względu na wyraźny nakaz Boga. Przedstawiłem tamtejszym wierzącym tę ewangelię, którą głoszę poganom. Wcześniej jednak rozmawiałem z ich przywódcami, bo brak wzajemnej zgody osłabiłby moją służbę.",
      "Ostatecznie nie uznano, że towarzyszący mi Tytus musi poddać się ceremonii obrzezania, chociaż z pochodzenia był poganinem.",
      "Kwestia ta w ogóle by nie została poruszona, gdyby nie kilku fałszywych chrześcijan. Wślizgnęli się oni na nasze spotkanie, by wybadać, jak praktykujemy naszą wolność, otrzymaną od Jezusa Chrystusa, i by zniewolić nas nakazami judaizmu.",
      "Lecz w niczym im nie ustąpiliśmy, by dla was zachować sedno ewangelii.",
      "Wspomniani przywódcy, bardzo poważani, nie nałożyli na nas żadnych dodatkowych obowiązków (choć dla mnie nie jest istotna ich pozycja ani przeszłość - Bóg przecież traktuje wszystkich ludzi jednakowo).",
      "Wręcz przeciwnie! Stwierdzili, że mi powierzono głoszenie ewangelii wśród nie obrzezanych pogan, tak jak Piotrowi wśród obrzezanych Hebrajczyków.",
      "A sprawcą tego wszystkiego jest Bóg, który najpierw posłał Piotra - do Hebrajczyków, a potem mnie - do pogan.",
      "Tak więc Jakub, Piotr i Jan, uważani za filary kościoła, widząc powierzoną mi misję, podali mi i Barnabie dłoń na znak jedności: my mieliśmy służyć wśród pogan, a oni wśród Hebrajczyków.",
      "Przypomnieli nam jedynie o wspieraniu ubogich, co zawsze leżało mi na sercu.",
      "Gdy jednak Piotr zawitał pewnego dnia w Antiochii, otwarcie mu się sprzeciwiłem, bo na to zasłużył.",
      "Przed przybyciem ludzi z otoczenia Jakuba, którzy przestrzegali Prawa, swobodnie ucztował z wierzącymi pochodzenia pogańskiego. Lecz gdy tamci przyszli, Piotr ze strachu przestał jeść i odsunął się od tych wierzących.",
      "Również pozostali wierzący Hebrajczycy zaczęli naśladować obłudę Piotra, tak że nawet Barnaba dał się w to wciągnąć.",
      "Widząc, że nie postępują zgodnie z prawdą ewangelii, wygarnąłem Piotrowi przy wszystkich: \"Choć jesteś Hebrajczykiem, to wśród pogan nie przestrzegasz praw żydowskich. Jak więc możesz narzucać je poganom?",
      "My jesteśmy Hebrajczykami z urodzenia, a nie poganami nie przestrzegającymi Prawa.",
      "Wiemy jednak, że Bóg nie usprawiedliwia człowieka na podstawie przestrzegania Prawa, ale jedynie na podstawie zaufania Jezusowi Chrystusowi. I dlatego również my zaufaliśmy Mu, by z tego względu otrzymać usprawiedliwienie - a nie na podstawie przestrzegania Prawa. Bo na tej podstawie nikt nigdy nie zostanie usprawiedliwiony ze swoich grzechów\".",
      "Dążyliśmy więc do usprawiedliwienia przez zaufanie Chrystusowi. Czy z tego powodu jesteśmy grzesznikami wobec Prawa? Czy to znaczy, że Chrystus nakłania do grzechu? Absolutnie nie!",
      "To ja sam czynię siebie przestępcą, skoro odwołuję się do Prawa, które kiedyś odrzuciłem.",
      "Ale to właśnie dzięki Prawu przestałem istnieć dla Prawa, a żyję dla Boga. Jestem bowiem ukrzyżowany razem z Chrystusem.",
      "Już sam nie kieruję swoim życiem, lecz Chrystus żyje we mnie i mnie prowadzi. Moją postawą jest teraz zaufanie Synowi Bożemu, który mnie ukochał i za mnie oddał życie.",
      "Ja nie zrezygnuję z łaski Boga. A jeśli można uzyskać usprawiedliwienie dzięki Prawu, to znaczy, że Chrystus umarł niepotrzebnie."
    ],
    [
      "O, niemądrzy Galacjanie! Kto wam tak namieszał w głowach? Przecież wręcz widzieliście na własne oczy obraz ukrzyżowanego Jezusa Chrystusa!",
      "Pozwólcie, że zadam wam tylko jedno pytanie: Czy Ducha Świętego otrzymaliście dzięki przestrzeganiu Prawa, czy też dlatego, że zaufaliście?",
      "Chyba straciliście rozum! Rozpoczęliście życie z Bogiem dzięki Duchowi, a chcecie je doskonalić o własnych siłach?",
      "Czy na próżno tyle wycierpieliście? Chyba rzeczywiście na próżno.",
      "Odpowiedzcie: Czy Bóg dał wam Ducha Świętego i dokonał w was niezwykłych rzeczy ze względu na przestrzeganie Prawa, czy też dlatego, że Mu zaufaliście?",
      "Przecież tak samo Abraham uwierzył Bogu i na tej podstawie został usprawiedliwiony.",
      "Zrozumcie więc: prawdziwymi synami Abrahama są ci, którzy ufają Bogu.",
      "Co więcej, Pismo już wcześniej wiedziało, że Bóg przez wiarę zbawi pogan. Dlatego przekazało Abrahamowi tę dobrą wiadomość: \"Dzięki tobie wszystkie narody doznają błogosławieństwa\".",
      "Ci więc, którzy ufają Chrystusowi, razem z wierzącym Abrahamem mają udział w Bożym błogosławieństwie.",
      "Ale na tych, którzy polegają na przestrzeganiu Prawa, ciąży Boże przekleństwo. Pismo bowiem mówi: \"Przeklęty będzie każdy, kto nie przestrzega wszystkiego, co zapisano w Prawie\".",
      "Oczywiste jest więc, że nikt nie zostanie przed Bogiem usprawiedliwiony na podstawie Prawa, bo napisane jest: \"Sprawiedliwy będzie żył dzięki wierze\".",
      "Natomiast droga Prawa nie opiera się na zaufaniu: \"Człowiek, który go przestrzega, żyje dzięki niemu\".",
      "Od tego przekleństwa płynącego z Prawa wykupił nas Chrystus. Umierając na drzewie krzyża, przyjął przekleństwo na siebie, bo w Prawie jest napisane: \"Przeklęty będzie każdy przestępca, stracony na drzewie\".",
      "Stało się to po to, by dzięki Chrystusowi Jezusowi błogosławieństwo udzielone Abrahamowi dostępne było również dla pogan i byśmy dzięki zaufaniu mogli otrzymać obiecanego Ducha Świętego.",
      "Przyjaciele, weźmy przykład z życia. Nie lekceważy się ani nie zmienia podpisanej już umowy, choć jest ona zawierana przez ludzi.",
      "Natomiast Abraham i jego potomek otrzymali obietnice od Boga. Pismo nie mówi \"potomkom\", co by wskazywało na wielu, ale wskazuje na jednego: \"i twojemu potomkowi\", którym jest Chrystus.",
      "Wniosek jest taki: umowa zawarta przez Boga nie może być unieważniona przez Prawo, nadane 430 lat później, i nie może ono anulować obietnicy.",
      "Jeżeli więc dziedziczenie wynika z Prawa, to nie może wynikać z obietnicy. A przecież Abrahama otrzymał dziedzictwo dlatego, że Bóg mu je obiecał.",
      "Jaki jest zatem sens nadania Prawa? Zostało ono ustanowione z powodu ludzkich przestępstw i miało funkcjonować do czasu nadejścia potomka, który otrzymał obietnicę. Aniołowie przekazali je Mojżeszowi jako mediatorowi między Bogiem a ludźmi.",
      "Tam jednak, gdzie jest tylko jedna strona, nie potrzeba mediatora. A tak jest w przypadku obiecującego Boga.",
      "Spyta ktoś: Więc Prawo stoi w konflikcie z obietnicą Boga? Skądże! Gdyby ustanowił On Prawo dające życie, to rzeczywiście dzięki jego przestrzeganiu można by uzyskać usprawiedliwienie.",
      "Pismo jednak stwierdza, że wszyscy znajdują się w niewoli grzechu, a udział w obietnicy mają ci, którzy zaufali Jezusowi Chrystusowi.",
      "Zanim nastała pora zaufania Chrystusowi, byliśmy pilnowani przez Prawo. Podlegaliśmy mu do czasu urzeczywistnienia się tego zaufania.",
      "Prawo było naszym wychowawcą, prowadzącym do Chrystusa, byśmy przez zaufanie Mu zostali usprawiedliwieni z grzechu.",
      "Teraz gdy nastał czas wiary, nie jesteśmy już pod opieką wychowawcy.",
      "Bo przez zaufanie Chrystusowi wszyscy staliście się dziećmi Boga.",
      "Skoro zostaliście zanurzeni w Chrystusa, zostaliście z Nim utożsamieni.",
      "Nie ma już więc różnicy między Hebrajczykiem a Grekiem, niewolnikiem a człowiekiem wolnym, mężczyzną a kobietą - zjednoczeni w Chrystusie Jezusie wszyscy stanowicie jedność.",
      "A skoro należycie do Niego, jesteście potomstwem Abrahama i zgodnie z obietnicą jego spadkobiercami."
    ],
    [
      "Ujmę to następująco: dopóki dziedziczący syn jest nieletni, prawie nie różni się od sługi, chociaż jest właścicielem wszystkiego.",
      "Podlega bowiem swoim opiekunom i wychowawcom do czasu wyznaczonego przez ojca.",
      "Podobnie było z nami. Zanim zaufaliśmy, byliśmy niewolnikami ziemskich praw.",
      "Ale gdy nadszedł wyznaczony czas, Bóg posłał swego Syna, którego urodziła kobieta i który podlegał Prawu.",
      "Posłał Go, aby wykupił tych, którzy żyli w niewoli Prawa - byśmy mogli być adoptowani na synów.",
      "A ponieważ jesteśmy Jego synami, Bóg posłał do naszych serc Ducha swego Syna, dzięki któremu wołamy: \"Abba, tatusiu\".",
      "Odtąd nie jesteś już niewolnikiem, ale wolnym synem Boga - a tym samym Jego spadkobiercą.",
      "Zanim poznaliście Boga, byliście niewolnikami nieprawdziwych bożków.",
      "A teraz, gdy już Go poznaliście - choć właściwie to On poznał was - jak możecie wracać do tych bezsilnych i bezwartościowych rzeczy? Znowu chcecie być ich niewolnikami?",
      "Ustanowiliście sobie pseudo święte dni, miesiące, specjalne okresy i lata.",
      "Martwię się o was! Czy cała moja mozolna praca nad wami poszła na marne?",
      "Przyjaciele, błagam was: naśladujcie moje życie w wolności, tak jak ja upodobniłem się do was, nie żyjąc według praw judaizmu. Nie doznałem od was krzywdy,",
      "choć, jak pewnie pamiętacie, przyniosłem wam ewangelię w słabości.",
      "Pomimo uciążliwości nie zlekceważyliście mnie ani nie odrzuciliście. Wręcz przeciwnie, przyjęliście mnie jak anioła Bożego, jak samego Jezusa Chrystusa.",
      "Gdzie się więc podziała wasza radość? Przypomnę wam, że byliście wtedy gotowi zrobić dla mnie wszystko, nawet wydłubać i oddać mi swoje oczy, jeśli byłaby potrzeba.",
      "Czy teraz stałem się waszym wrogiem, bo mówię wam prawdę?",
      "Ci, którzy narzucają wam zbędne prawa, gorliwie starają się pozyskać wasze względy, ale nie dla waszego dobra. Usiłują oderwać was ode mnie, aby zdobyć waszą gorliwość.",
      "Dobrze jest jednak być zawsze gorliwym i w słusznej sprawie, nie tylko wtedy, gdy z wami jestem.",
      "Dzieci moje! Czuję się, jakbym ponownie w bólach was rodził, aż Chrystus w pełni ukształtuje wasze życie.",
      "Chciałbym teraz być wśród was i móc inaczej, łagodnie z wami rozmawiać. Tak bardzo się o was niepokoję!",
      "Odpowiedzcie mi wy, którzy chcecie poddać się Prawu: Czy w ogóle to Prawo rozumiecie?",
      "Napisane jest w nim, że Abraham miał dwóch synów: jednego ze służącą i jednego z żoną - kobietą wolną.",
      "Syn służącej urodził się zwyczajnie, ale syn wolnej żony - dzięki obietnicy Boga.",
      "Kobiety te stanowią symbol dwóch przymierzy: jedno, zawarte na górze Synaj, poddające w niewolę Prawa, to Hagar.",
      "Ona też symbolizuje górę Synaj w Arabii i reprezentuje obecną Jerozolimę, która wraz ze swymi dziećmi, Hebrajczykami, nadal znajduje się w niewoli Prawa.",
      "Natomiast naszą matką jest niebiańska, wolna Jerozolima, którą symbolizuje wolna Sara.",
      "O tym właśnie czytamy w Piśmie: \"Raduj się, kobieto bezpłodna, ty, która nie rodziłaś. Krzycz i wołaj, choć nie doznałaś bólów rodzenia. Bo więcej dzieci będzie miała samotna niż ta, która ma męża\".",
      "Moi drodzy! Wy właśnie, tak jak Izaak, jesteście dziećmi według Bożej obietnicy.",
      "I jak wtedy Izmael, urodzony zwyczajnie, prześladował Izaaka, narodzonego dzięki Duchowi Świętemu, tak teraz wy jesteście prześladowani.",
      "Co o tym mówi Pismo? \"Odeślij niewolnicę i jej syna, gdyż syn niewolnicy nie będzie dziedziczył razem z synem wolnej\".",
      "Przyjaciele! Nie jesteśmy niewolnikami, dziećmi niewolnicy, ale ludźmi wolnymi - dziećmi kobiety wolnej."
    ],
    [
      "To Chrystus dał nam tę wolność. Trwajcie więc w niej i nie poddawajcie się ponownie i pod jarzmo niewoli.",
      "Ja, Paweł, mówię to wam osobiście: Jeśli poddacie się ceremonii obrzezania, sądząc, że wtedy Bóg was usprawiedliwi, to Chrystus na nic się wam nie przyda.",
      "Jeszcze raz uprzedzam każdego, kto poddaje się obrzezaniu: jest on zobowiązany do przestrzegania całego Prawa Mojżeszowego.",
      "Wy, którzy staracie się o usprawiedliwienie na drodze Prawa, zerwaliście z Chrystusem - pozbawiliście się Bożej łaski.",
      "My natomiast z pomocą Ducha pełni ufności oczekujemy spełnienia się nadziei usprawiedliwienia.",
      "Bo w Jezusie Chrystusie nie ma znaczenia ani obrzezanie, ani jego brak; liczy się tylko wiara, która działa przez miłość.",
      "Przyjaciele, tak dobrze wystartowaliście! Kto wam przeszkodził biec drogą prawdy?",
      "Z pewnością nie Ten, który was powołał do wolności.",
      "Pamiętajcie, że odrobina kwasu przenika całe ciasto.",
      "Jestem dzięki Panu całkowicie przekonany, że nie będziecie już w tej sprawie mieć innego zdania niż ja. A temu, który sieje wśród was zamęt - bez względu na to, kim jest - nie ujdzie to na sucho.",
      "Niektórzy jednak twierdzą, że to ja wzywam pogan do obrzezania. Skoro tak, to dlaczego Hebrajczycy mnie prześladują? Gdyby tak było, to ukrzyżowany Chrystus nikogo by nie gorszył.",
      "Oby ci, którzy was podburzają i chcą okaleczyć, sami sobie coś odcięli.",
      "Drodzy przyjaciele! Zostaliście powołani do życia w wolności. Nie po to jednak, by dogadzać ciału, ale by z miłości pomagać sobie nawzajem.",
      "Bo całe Prawo streszcza się w jednym przykazaniu: \"Kochaj bliźniego jak samego siebie \".",
      "Jeśli więc skaczecie sobie do oczu i szczerzycie kły, to uważajcie, bo się wzajemnie pozagryzacie.",
      "Posłuchajcie mnie! Niech waszym życiem kieruje Duch Święty, a wtedy nie będziecie ulegać grzesznemu ciału.",
      "Ono bowiem przeciwstawia się Duchowi, a Duch - jemu. Są to przeciwne sobie siły i dlatego robicie nie to, co rzeczywiście byście chcieli.",
      "Jeżeli jednak pozwalacie się prowadzić Duchowi Świętemu, nie podlegacie Prawu.",
      "Skutki ulegania ciału są ewidentne: niemoralność i nieczystość seksualna, wyuzdanie,",
      "czczenie różnych bożków, praktyki okultystyczne, wrogie nastawienie, chęć spierania się, zazdrość, wzburzenie, egoistyczne ambicje, dążenie do niezgody, rozłamy,",
      "zawiść, nadużywanie alkoholu, dzikie imprezy i inne tego typu zachowania. Przypominam wam, jak to już wcześniej mówiłem: ci, którzy tak żyją, królestwa Bożego nie odziedziczą.",
      "Natomiast owocem działania Ducha Świętego jest miłość, radość, wewnętrzny pokój, cierpliwość, uprzejmość, dobroć, wierność,",
      "łagodność, opanowanie. Takim postępowaniem nie łamie się Prawa.",
      "Ci, którzy należą do Chrystusa, przybili do Jego krzyża swe grzeszne ciało wraz z jego skłonnościami i pożądaniami.",
      "Skoro więc żyjemy dzięki Duchowi Świętemu, to i postępujmy zgodnie z Jego prowadzeniem.",
      "Nie szukajmy taniej popularności, która prowadzi do wzajemnego drażnienia się i zawiści."
    ],
    [
      "Drodzy przyjaciele! Jeśliby u jakiegoś wierzącego dostrzeżono grzech, wtedy wy, posłuszni Duchowi, bardzo łagodnie pomóżcie mu. Uważajcie przy tym jednak, byście sami nie zgrzeszyli.",
      "Pomagajcie sobie wzajemnie w dźwiganiu życiowych ciężarów, a tym sposobem wypełnicie prawo Chrystusa.",
      "Bo jeśli ktoś udaje ważniaka, a nikomu nie pomaga, to łudzi samego siebie.",
      "Oceniaj własne zachowanie i nie porównuj się z innymi. A wtedy będziesz dumny ze swych dobrych czynów.",
      "Każdy bowiem sam odpowie za swoje postępowanie.",
      "Ten, kto słucha słowa Bożego, powinien dzielić się z nauczającym wszelkimi dobrami.",
      "Nie łudźcie się! Boga nie da się oszukać! Każdy zbierze to, co zasiał.",
      "Kto zaspokaja pożądania grzesznego ciała, zbierze jako plon duchowy upadek. Natomiast ten, kto sieje ziarno posłuszeństwa Duchowi, zbierze plon życia wiecznego.",
      "Nie rezygnujmy z czynienia dobra. Bo jeśli się nie zniechęcimy, to we właściwym czasie będziemy zbierać obfity plon.",
      "Dlatego, gdy tylko mamy okazję, bądźmy dobrzy dla wszystkich, a szczególnie dla innych wierzących, którzy są naszą rodziną.",
      "Zobaczcie te wielkie litery - własnoręcznie do was piszę!",
      "Ci, którzy nakłaniają was do ceremonii obrzezania, chcą zyskać ludzki poklask. Chcą za wszelką cenę uniknąć prześladowań, jakie łączą się z krzyżem Chrystusa.",
      "Mimo że poddają się obrzezaniu, sami Prawa nie przestrzegają. Namawiają was do tego, by się potem chwalić, że jesteście ich uczniami.",
      "Jeśli o mnie chodzi, to nie daj Boże, bym się chlubił czym innym, jak tylko krzyżem Pana naszego, Jezusa Chrystusa. Z jego powodu świat przestał dla mnie istnieć, a ja jestem stracony dla świata.",
      "Nie ma już znaczenia obrzezanie ani jego brak. Naprawdę liczy się tylko to, że Bóg uczynił nas nowymi ludźmi.",
      "Niech pokój i miłosierdzie Boga będą z tymi, którzy tak wierzą - z prawdziwym Bożym Izraelem.",
      "Nie sprawiajcie mi już więcej kłopotów. Bo to ja noszę na ciele blizny w powodu Jezusa.",
      "Drodzy przyjaciele! Niech łaska Pana naszego, Jezusa Chrystusa, przenika waszego ducha."
    ]
  ],
  "Ef": [
    [
      "Ja, Paweł, z postanowienia Boga apostoł Jezusa Chrystusa, piszę do mieszkańców Efezu - świętych, którzy wiernie naśladują Jezusa Chrystusa.",
      "Przesyłam wam życzenia łaski i pokoju od Boga Ojca i naszego Pana, Jezusa Chrystusa.",
      "Chwała niech będzie Bogu, Ojcu naszego Pana, Jezusa Chrystusa, bo ze względu na swego Syna obdarzył nas wszelkimi duchowymi błogosławieństwami niebios.",
      "Dzięki Chrystusowi jeszcze przed stworzeniem świata wybrał nas dla siebie, byśmy w Jego oczach byli święci i bez skazy, napełnieni miłością.",
      "Ze względu na Jezusa postanowił uczynić nas swymi dziećmi - bo takie było Jego pragnienie,",
      "gdyż chciał ukazać blask swej łaski, którą nam obficie okazał w umiłowanym Synu.",
      "Właśnie w Chrystusie, ze względu na Jego przelaną krew, znajduje się nasze odkupienie - oczyszczenie ze wszystkich win. Bo ogromne jest bogactwo łaski Boga.",
      "Obficie ją nam okazał, wraz ze swą mądrością i zrozumieniem,",
      "bo wyjawił nam tajemnicę swego odwiecznego planu, który z upodobaniem przygotował w Chrystusie.",
      "A polega on na tym, że we właściwym czasie podporządkuje On Chrystusowi wszystko - i to, co na ziemi, i to, co w niebie.",
      "Dzięki Chrystusowi i my zostaliśmy wybrani dla Boga - zgodnie z Jego planem, bo wszystko dzieje się tak, jak On postanowił przed wiekami.",
      "My więc jako jedni z pierwszych zaufaliśmy Chrystusowi, by wielbić Bożą wspaniałość.",
      "Dzięki Niemu również i wy usłyszeliście dobrą nowinę o zbawieniu i zaufaliście Mu. A na dowód tego, że jesteście własnością Boga, zostaliście opieczętowani obiecanym Duchem Świętym.",
      "Jego obecność w nas jest gwarancją aż do czasu odkupienia, że na pewno otrzymamy od Boga obiecane dziedzictwo. A wszystko to na chwałę Jego wspaniałości!",
      "Dlatego odkąd usłyszałem o waszym zaufaniu do Pana i o miłości do wszystkich wierzących,",
      "nie przestaję dziękować za was, gdy was wspominam w swoich modlitwach.",
      "Proszę też pełnego chwały Boga, Ojca Pana naszego, Jezusa Chrystusa, by udzielił wam duchowej mądrości i zrozumienia, byście mogli lepiej Go poznawać.",
      "Proszę, by rozświetlił oczy waszych serc, byście mogli dostrzec wspaniałą przyszłość, do której was powołał, bogactwo pełnego chwały dziedzictwa, jakie nam, świętym, przygotował,",
      "oraz przeogromną moc, z jaką działa wśród nas, którzy Mu ufamy.",
      "Ta sama moc wzbudziła z martwych Chrystusa i posadziła Go w niebiosach na najbardziej zaszczytnym miejscu przy Bogu",
      "- ponad wszelkimi władzami w niebie i na ziemi i ponad wszelkim autorytetem zarówno w tym, jak i przyszłym świecie.",
      "Bóg rzucił Mu do stóp wszystko i ustanowił Go Głową całego kościoła",
      "- Jego ciała. On napełnia wszystko i wszędzie swoją obecnością."
    ],
    [
      "Przyjaciele, kiedyś byliście martwi duchowo, pogrążeni w grzechach i przestępstwach.",
      "Żyliście jak cały ten świat, posłuszny swemu duchowemu władcy, panującemu nad siłami zła, który obecnie działa przez pewnych zbuntowanych ludzi.",
      "Kiedyś my wszyscy, tak jak oni, tkwiliśmy w pożądaniach ciała, ulegając jego zachciankom i grzesznym myślom. Tak jak na wszystkich ludziach, ciążył na nas Boży gniew.",
      "Ale pełen miłosierdzia Bóg tak bardzo nas ukochał,",
      "że chociaż byliśmy duchowo martwi i pogrążeni w grzechach, razem z Chrystusem nas ożywił. I w swej łasce was uratował.",
      "Razem też wskrzesił i umieścił w sferach niebieskich - bo należymy do Chrystusa.",
      "A wszystko to po to, by na przykładzie okazanego nam w Chrystusie miłosierdzia w nadchodzących wiekach dać dowód niezwykłego bogactwa swej łaski.",
      "Bo to z Jego łaski, dzięki wierze, zostaliście zbawieni. To nie wasza zasługa, ale prezent od Boga -",
      "nie ze względu na dokonane czyny, by nikt się tym nie szczycił.",
      "Jesteśmy bowiem dziełem samego Boga! Stworzył nas na nowo w Chrystusie Jezusie, byśmy wykonywali te dobre rzeczy, które On od dawna zaplanował.",
      "Nie zapominajcie więc, że kiedyś byliście poganami, \"nieobrzezańcami\" według tych, którzy mają fizyczny znak obrzezania,",
      "że żyliście bez Chrystusa, nie należeliście do Izraela, narodu wybranego, ani nie doświadczaliście obietnic płynących z Bożego przymierza. Żyliście w tym świecie bez nadziei i bez Boga.",
      "Teraz jednak wy, niegdyś Bogu obcy, staliście się Mu bliscy dzięki przelanej krwi Chrystusa, do którego należycie.",
      "On bowiem daje nam pokój. On, przez swoją śmierć, zjednoczył Żydów i pogan, burząc dzielący ich mur wrogości",
      "i zakończył system żydowskich praw - po to, by z tych dwóch grup stworzyć jeden, nowy rodzaj człowieka i zaprowadzić pokój.",
      "Przez śmierć na krzyżu pojednał z Bogiem i jednych, i drugich, i umieścił ich w jednym ciele. Zlikwidował w ten sposób ich wzajemną wrogość.",
      "Tę wieść o pokoju przyniósł zarówno wam, obcym Bogu, jak i bliskim Mu Żydom.",
      "Bo to dzięki Chrystusowi wszyscy mamy dostęp do Boga Ojca - przez jednego Ducha.",
      "Nie jesteście już więc cudzoziemcami ani obcymi! Jesteście obywatelami nieba i domownikami Boga.",
      "Jesteście Jego domem, zbudowani na fundamencie apostołów i proroków, a kamieniem węgielnym jest sam Jezus Chrystus.",
      "Dzięki Jego mocy spajania cała budowla wznosi się jako święta świątynia dla Pana.",
      "I dzięki Niemu również wy jesteście częścią tej budowli, w której mieszka Bóg przez Ducha Świętego."
    ],
    [
      "Właśnie z powodu was, pogan, ja, Paweł, zostałem więźniem dla Chrystusa.",
      "Jak bowiem wiecie, Bóg mi wyznaczył zadanie niesienia wam Jego łaski.",
      "W specjalnym objawieniu ujawnił mi tę tajemnicę, o czym przed chwilą krótko wam pisałem.",
      "Czytając dalej możecie więc poznać, jak rozumiem tajemniczy plan Chrystusa.",
      "Nie był on ujawniony ludziom w minionych czasach, ale obecnie przez Ducha Świętego został objawiony świętym apostołom i prorokom.",
      "Chodzi o to, że w Chrystusie dzięki ewangelii poganie na równi z Żydami dziedziczą bogactwa Boga, należą do jednego ciała (kościoła) i korzystają z Bożych obietnic!",
      "I dzięki łasce i potężnej mocy Boga zostałem sługą tej ewangelii.",
      "To mnie, najmniej znaczącemu wśród wszystkich chrześcijan, przypadł ten zaszczyt: ogłosić poganom niezgłębione bogactwo, jakie daje Chrystus,",
      "i rzucić światło na sens głoszenia tego tajemniczego planu. Bóg, Stwórca wszystkiego, ukrył go przed wiekami,",
      "lecz postanowił, by teraz, poprzez kościół, ujawnić wobec wszystkich władz na niebie swą zadziwiającą mądrość.",
      "Wszystko to zaplanował przed wiekami i realizuje przez Chrystusa, naszego Pana.",
      "Dzięki Niemu możemy śmiało zbliżać się do Boga, bo przychodzimy do Niego pełni ufności.",
      "Proszę więc, nie załamujcie się z powodu cierpień, jakich dla was doznaję. Bądźcie raczej z tego dumni!",
      "W obliczu tego padam na kolana przed naszym Ojcem,",
      "od którego każdy ród w niebie i na ziemi bierze swoje imię.",
      "Proszę, aby przez swego Ducha wzmocnił w was wewnętrznego człowieka - na miarę bogactwa swej chwały.",
      "Proszę, by przez wiarę Chrystus zadomowił się w waszych sercach: byście byli mocno zakorzenieni i ugruntowani w Jego miłości,",
      "byście mogli ogarnąć wraz ze wszystkimi świętymi, jak szeroka, jak długa, jak wysoka i jak głęboka jest Jego miłość,",
      "byście poznali ją, choć przekracza ona wszelkie poznanie, i ostatecznie byście byli przepełnieni pełnią samego Boga.",
      "On swą potężną, działającą w nas mocą, jest w stanie uczynić o wiele więcej niż to, o co Go prosimy lub co jesteśmy w stanie sobie wyobrazić.",
      "Jemu niech będzie chwała w kościele i w Chrystusie Jezusie - przez wszystkie pokolenia i aż na wieki. Amen"
    ],
    [
      "W związku z tym wzywam was, ja, więzień dla Pana, byście żyli tak, jak to przystoi waszemu powołaniu.",
      "Bądźcie bardzo pokorni, łagodni i cierpliwi. Z miłością znoście nawzajem swoje słabości.",
      "Z oddaniem strzeżcie jedności Ducha, zachowując między sobą pokój.",
      "Jest tylko jedno wspólne ciało i jeden wspólny Duch, bo zostaliśmy powołani do jednej wspólnej nadziei.",
      "Jest tylko jeden Pan, jedna wiara, jeden chrzest,",
      "i jeden wspólny Ojciec nas wszystkich, który panuje nad wszystkimi, działa przez wszystkich i mieszka w nas wszystkich.",
      "A każdy z nas otrzymał szczególny dar, taki, jaki wyznaczył mu Chrystus.",
      "Już Pismo o tym mówi: \"Wstępując do niebios, zabrał ze sobą jeńców, a ludziom rozdał dary\".",
      "Czyż słowo \"wstąpił\" nie oznacza jednocześnie, że najpierw zstąpił do otchłani ziemi?",
      "Tak więc Ten, który zstąpił, potem wstąpił do niebios, aby wszystko sobą napełnić.",
      "To właśnie On, Chrystus, ustanowił w kościele apostołów, proroków, ewangelistów oraz pasterzy i nauczających,",
      "by przygotowywali pozostałych wierzących do służby mającej na celu budowanie ciała Chrystusa, kościoła",
      "- aż wszyscy razem osiągniemy pełną jedność wiary i poznania Syna Bożego, aż staniemy się doskonali, według wzoru, jakim jest Chrystus.",
      "Nie bądźmy jak dzieci, które dryfują gnane wiatrem fałszywych nauk i ulegają sprytnym kłamstwom przewrotnych ludzi.",
      "Zamiast tego z miłością mówmy sobie prawdę i stawajmy się coraz bardziej podobni do Chrystusa, który jest Głową swego ciała - kościoła.",
      "Dzięki Niemu całe to ciało jest doskonale zsynchronizowane, a każdy jego element we właściwy sobie sposób służy innym częściom, tak że cały organizm coraz bardziej się rozwija i buduje w miłości.",
      "Dlatego też przestrzegam was w imieniu Pana: Nie postępujcie jak beznadziejnie myślący bezbożnicy.",
      "Są ślepi na umyśle i nie mają nic wspólnego z życiem dla Boga z powodu swej ignorancji i zatwardziałego serca.",
      "Znieczulili swe sumienie i rzucili się w wir wszelkiego pożądania.",
      "Wy nie tego nauczyliście się od Chrystusa.",
      "Skoro bowiem istotnie usłyszeliście Jego głos i zostaliście pouczeni, to poznaliście Jego prawdę:",
      "mieliście porzucić dawne, grzeszne życie, zepsute z powodu zwodniczych żądz,",
      "nieustannie odnawiać swoje myślenie",
      "i przyoblec nową, stworzoną przez Boga naturę - pełną sprawiedliwości, świętości i prawdy.",
      "Dlatego odrzućcie kłamstwo i mówcie sobie nawzajem prawdę - jesteśmy przecież członkami jednego ciała!",
      "Wyrażajcie swój gniew, ale bez grzechu. Rozwiążcie jednak problem jeszcze przed zachodem słońca,",
      "by nie dawać diabłu - oszczercy okazji do działania.",
      "Kto dotąd kradł, niech już przestanie. Niech się weźmie do uczciwej roboty, by z owoców swej pracy mógł pomagać potrzebującym.",
      "Żadne zgniłe słowo niech nie wychodzi z waszych ust, ale tylko słowa pokrzepiające w potrzebie, dające zachętę słuchającym.",
      "Nie zasmucajcie swoim życiem Ducha Świętego, który jako Boża pieczęć gwarantuje wasze zbawienie w dniu odkupienia.",
      "Usuńcie spośród siebie wszelką gorycz, wściekłość, gniew, krzyki i ostre słowa - wszelką złość.",
      "Bądźcie natomiast coraz bardziej wobec siebie łagodni i współczujący. Przebaczajcie sobie nawzajem tak, jak Bóg przebaczył wam ze względu na Chrystusa."
    ],
    [
      "Podążajcie za wzorem Boga, bo jesteście Jego ukochanymi dziećmi.",
      "W swym działaniu okazujcie miłość, tak jak Chrystus okazał miłość nam, oddając za nas swe życie. A Jego ofiara podobała się Bogu.",
      "Dlatego nawet nie rozmawiajcie o tym, jak się żyje w rozwiązłości, nieczystości i chciwości - takie rzeczy nie przystoją ludziom świętym.",
      "Strońcie od sprośnych historyjek, bezsensownych rozmów i dwuznacznych żartów. Zamiast tego wyrażajcie Bogu wdzięczność.",
      "Możecie być pewni, że żaden człowiek rozwiązły, nieczysty lub chciwy (którego bożkiem jest pieniądz) nie odziedziczy królestwa Bożego.",
      "Nie dajcie się nikomu omamić pustymi słowami: tych zbuntowanych ludzi, którzy się takich grzechów dopuszczają, z pewnością dosięgnie Boża kara.",
      "Unikajcie więc ich towarzystwa.",
      "Kiedyś bowiem i wy żyliście w ciemnościach, ale teraz dzięki Panu jesteście światłem! Niech więc będzie to widoczne w waszym życiu!",
      "Owocem tego światła jest wszelka dobroć, sprawiedliwość i prawda.",
      "Dążcie do tego, co się podoba naszemu Panu.",
      "Nie miejcie nic wspólnego z żadnymi ciemnymi i bezwartościowymi poczynaniami, ale je obnażajcie.",
      "Wstyd bowiem nawet mówić o tym, co ludzie bezbożni po kryjomu robią.",
      "Gdy jednak ich wszystkie czyny wychodzą na światło dzienne, wyraźnie widać, jak bardzo są złe.",
      "A to, co wychodzi na jaw, ulega przemianie pod wpływem Bożego światła. Dlatego mówi się: \"Obudź się, śpiący, i powstań z martwych, a zabłyśnie ci Chrystus\".",
      "Dokładnie więc uważajcie, jak postępujecie: nie jak głupcy, ale jak ludzie mądrzy.",
      "Wykorzystujcie każdą sposobność, by w tych złych czasach czynić dobrze.",
      "Nie bądźcie bezmyślni, ale wiedzcie, co jest wolą Pana.",
      "Nie upijajcie się, bo to rujnuje życie, ale bądźcie pełni Ducha Świętego.",
      "Wtedy będziecie śpiewać psalmy, hymny i inne duchowe pieśni i nucić Panu w swoich sercach.",
      "Będziecie zawsze i za wszystko dziękować Bogu Ojcu w imieniu naszego Pana, Jezusa Chrystusa.",
      "I będziecie okazywać sobie nawzajem uległość - ze względu na Chrystusa.",
      "Żony, bądźcie uległe mężom tak jak Panu,",
      "ponieważ mąż jest głową żony, tak jak Chrystus jest Głową kościoła (swego ciała) - i jego Zbawicielem.",
      "Tak jak kościół jest uległy Chrystusowi, tak wy macie być uległe mężom - we wszystkim.",
      "A wy, mężowie, z takim oddaniem kochajcie żony, z jakim Chrystus ukochał kościół. On oddał za niego życie,",
      "by go uświęcić i oczyścić przez obmycie Bożym słowem,",
      "by przygotować go dla siebie jako wspaniałą narzeczoną - pozbawioną wszelkich plam, skaz lub innych wad - słowem: świętą i nieskalaną.",
      "Mężowie powinni więc kochać swoje żony jak własne ciało. Kto okazuje miłość żonie, okazuje ją własnemu ciału.",
      "Nikt przecież nie żywi nienawiści do własnego ciała! Przeciwnie, odżywia je i pielęgnuje - tak jak Chrystus troszczy się o kościół -",
      "Jego ciało, którego jesteśmy członkami.",
      "Pismo mówi: \"Dlatego mężczyzna opuszcza ojca i matkę i łączy się z żoną, tak że ci dwoje stają się jednym ciałem\".",
      "Jest to niezwykła tajemnica, ale ja chcę nią zobrazować jedność Chrystusa i Jego kościoła.",
      "Powtórzę więc: niech każdy mąż kocha żonę jak samego siebie, a żona niech okazuje szacunek mężowi."
    ],
    [
      "Teraz wy, dzieci: Bądźcie posłuszne rodzicom ze względu na Pana - bo tak należy postępować.",
      "\"Szanuj ojca i matkę\" - jest to pierwsze z dziesięciu przykazań, które zawiera obietnicę -",
      "\"żeby ci się dobrze powodziło i żebyś długo żył tu, na ziemi\".",
      "Ojcowie, nie drażnijcie dzieci, ale wychowujcie je według Bożej dyscypliny i nauczania.",
      "Niewolnicy, bądźcie posłuszni swym panom - szczerze i z szacunkiem, jakbyście służyli Chrystusowi.",
      "Nie róbcie tego na pokaz, by się im przypodobać. Pracujcie tak, jakbyście byli niewolnikami samego Chrystusa, którzy z serca wypełniają wolę Boga.",
      "Powtarzam: Służcie z zapałem jak dla Pana, a nie tylko dla ludzkiego oka.",
      "Pamiętajcie, że za dobre czyny Pan nagrodzi każdego - niezależnie czy jest to niewolnik, czy człowiek wolny.",
      "A wy, panowie, traktujcie niewolników właściwie. Nie groźcie im i pamiętajcie, że w niebie zasiada wasz wspólny Pan. A On nie jest ani trochę stronniczy.",
      "I zachęta na koniec: Bądźcie mocni dzięki Panu, dzięki Jego potężnej mocy.",
      "Przywdziejcie kompletną zbroję Bożą, byście mogli odeprzeć podstępne ataki szatana - oszczercy.",
      "Bo nie walczymy z ludźmi, ale z władcami świata ciemności, z siłami demonicznymi w niewidzialnym świecie.",
      "Używajcie więc całej zbroi Bożej, byście w dniu natarcia byli gotowi odeprzeć atak i wyjść z walki zwycięsko.",
      "Bądźcie więc gotowi: przepaszcie się prawdą i nałóżcie pancerz sprawiedliwości.",
      "Na nogi włóżcie gotowość niesienia ludziom dobrej nowiny o pokoju.",
      "W każdej sytuacji osłaniajcie się tarczą wiary, która ugasi wszystkie ogniste pociski szatana.",
      "Załóżcie też hełm zbawienia oraz weźcie miecz Ducha, czyli słowo Boże.",
      "Do tego przy każdej okazji módlcie się w mocy Ducha. Nieustannie i niestrudzenie proście Boga za wszystkich chrześcijan.",
      "Pamiętajcie i o mnie, bym otrzymał właściwe słowa, gdy będę przemawiał, i bym jasno przedstawiał tajemnicę ewangelii.",
      "Z jej powodu jestem teraz ambasadorem w kajdanach. Szczególnie więc proście, bym ją przedstawiał bardzo jasno - tak jak należy.",
      "Chcę, byście lepiej wiedzieli, co u mnie słychać. Dlatego Tychik, mój drogi przyjaciel i wierny pomocnik w pracy dla Pana, wszystko wam opowie.",
      "Posyłam go do was, by przekazał wam te informacje i też by dodał wam otuchy.",
      "Życzę wam, przyjaciele, pokoju, miłości i wiary, których źródłem jest Bóg Ojciec i nasz Pan, Jezus Chrystus.",
      "Niech łaska Boga dotyka wszystkich, którzy niestrudzenie kochają naszego Pana, Jezusa Chrystusa."
    ]
  ],
  "Flp": [
    [
      "Paweł i Tymoteusz, oddani słudzy Jezusa Chrystusa, piszemy do wszystkich świętych w Filippi - wraz z przywódcami i ich pomocnikami:",
      "Niech Bóg, nasz Ojciec, i Pan, Jezus Chrystus, obdarzą was swą łaską i pokojem.",
      "Za każdym razem, gdy was wspominam, dziękuję za was Bogu",
      "i przy każdej okazji za wszystkich z radością się modlę.",
      "Bo od dnia, w którym usłyszeliście ewangelię, aż do dziś jesteście wiernymi partnerami w jej głoszeniu.",
      "Nie mam najmniejszej wątpliwości, że Bóg, który rozpoczął w was to dobre dzieło, będzie je kontynuował do dnia, w którym Jezus Chrystus powróci.",
      "Mam prawo tak o was myśleć, bo zajmujecie w moim sercu szczególne miejsce. Towarzyszyliście mi przecież wszyscy, gdy byłem w więzieniu i gdy broniłem prawdziwości ewangelii.",
      "A Bóg dobrze wie, jak bardzo za wami tęsknię, pobudzany miłością Jezusa Chrystusa.",
      "Modlę się, by i wasza miłość coraz bardziej tryskała duchową wiedzą i wszelkim rozeznaniem,",
      "byście umieli wybierać to, co najlepsze, i w konsekwencji byście okazali się czyści i bez zarzutu w dniu powrotu Chrystusa.",
      "Dzięki Niemu obfity owoc waszego prawego postępowania przysporzy wiele chwały i czci Bogu.",
      "Przyjaciele, pragnę was poinformować, że napotkane przeze mnie przeszkody tak naprawdę pomogły w rozszerzaniu się ewangelii!",
      "Całe koszary i wszyscy dookoła już wiedzą, że zostałem uwięziony z powodu Chrystusa.",
      "I coraz większa grupa chrześcijan, zachęcona moją postawą, jeszcze odważniej głosi słowo Boże, nie bojąc się nawet więzienia.",
      "Są jednak i tacy, którzy z zawiści i przekory mówią o Chrystusie, inni zaś z dobra wolą.",
      "Ci ostatni robią to z miłości, bo wiedzą, że znalazłem się tu, by bronić ewangelii.",
      "Tamci natomiast nie robią tego szczerze. Mają złośliwą nadzieję, że przysporzy mi to jeszcze więcej cierpienia.",
      "I co ja na to? A to, że niezależnie od tego jak (szczerze czy nieszczerze) - mówi się o Chrystusie! A z tego mogę się tylko cieszyć. I będę się cieszył,",
      "bo wiem, że dzięki waszym modlitwom i pomocy Ducha Chrystusowego wszystko to przyczyni się do mojego uwolnienia.",
      "Żyję przy tym nadzieją, że niczego nie będę musiał się wstydzić. Wręcz przeciwnie! Jak zawsze, tak i teraz przysporzę Chrystusowi chwały - żywy czy martwy.",
      "Bo dla mnie życie to służba Chrystusowi, a śmierć - to czysty zysk!",
      "Jeśli więc mam pozostać przy życiu, to już rwę się do służby. Aż nie wiem, co wybrać.",
      "Targają mną dwa pragnienia: zakończyć to wszystko i być już z Nim - bo to coś najwspanialszego,",
      "oraz żyć nadal - ze względu na was.",
      "Z całą pewnością wiem jednak, że jeszcze pożyję, by dbać o wasz wzrost i radość w wierze.",
      "A przy następnym naszym spotkaniu będziecie niezmiernie dumni z tego, jak służę Jezusowi.",
      "Tymczasem postępujcie w sposób godny Jego ewangelii. Chcę wiedzieć, że niezależnie od tego, czy jestem z wami czy nie, zachowujecie jedność, że wspólnie walczycie, głosząc ewangelię,",
      "i nie dajecie się zastraszyć przeciwnikom. Taka postawa będzie dla nich dowodem ich niechybnej porażki, a dla was - potwierdzeniem, że zbawił was nie byle kto, bo sam Bóg.",
      "Otrzymaliście bowiem przywilej nie tylko zaufania Chrystusowi, ale także cierpienia dla Niego.",
      "Przechodzicie przez to samo, co kiedyś obserwowaliście w moim życiu i o czym teraz słyszycie - że dla Niego cierpię."
    ],
    [
      "Jeżeli więc ma dla was jakieś znaczenie zachęta płynąca od Chrystusa albo pocieszenie w Jego miłości, albo głęboka jedność dzięki Jego Duchowi, albo wzajemna bliskość i współczucie,",
      "- jeśli ma to dla was jakieś znaczenie, to dopełnijcie mojej radości przez swą jednomyślność, wzajemne okazywanie miłości oraz wspólne dążenia waszych serc i umysłów.",
      "Nie drażnijcie się nawzajem i nie pompujcie swej pychy. Przeciwnie, w pokorze uważajcie innych za ważniejszych od siebie",
      "i dbajcie o ich sprawy, a nie tylko o własny interes.",
      "Niech was pobudza to, co było pasją Jezusa Chrystusa.",
      "Chociaż zawsze był Bogiem, nie uważał, że za wszelką cenę musi zachować swoje boskie przywileje.",
      "Przeciwnie, wyrzekł się wszystkiego i przyjął status sługi - stał się człowiekiem takim jak wszyscy. Mało tego, uważany za zwykłego człowieka,",
      "poniżył się jeszcze bardziej i posłusznie poszedł na śmierć - i to śmierć na krzyżu.",
      "Ale właśnie dlatego Bóg niezwykle Go wywyższył i nadał Mu tytuł, który przewyższa wszystkie inne.",
      "Na dźwięk tego tytułu każda istota w niebie, na ziemi i pod ziemią padnie na kolana",
      "a każdy, kto ma w buzi język, wyzna, że to Jezus Chrystus jest Panem - na chwałę Boga, swego Ojca.",
      "Najdrożsi! Gdy byłem z wami, zawsze okazywaliście posłuszeństwo. Ale teraz, gdy jestem daleko, ze zdwojonym zapałem pielęgnujcie swoje zbawienie, okazując Bogu należny szacunek.",
      "Bo to On wzbudza w was i chęć, i działanie do realizacji Jego woli.",
      "Cokolwiek więc robicie, nie narzekajcie ani nie sprzeczajcie się,",
      "by się okazało, że jesteście bez cienia zarzutu, że w tym zbutwiałym i wypaczonym świecie jesteście kryształowo czystymi dziećmi Bożymi. Świecicie jak gwiazdy na niebie",
      "i jaśniejcie blaskiem słowa dającego życie. Jakże dumny z was będę w dzień powrotu Chrystusa - że moja praca i cały trud nie były daremne.",
      "I choć miałbym swoją krew wylać w ofierze dla Boga i za waszą wiarę, to i tak jestem pełen radości i cieszę się razem z wami.",
      "Więc i wy bądźcie pełni radości i cieszycie się razem ze mną.",
      "Mam nadzieję, że Pan pozwoli mi wkrótce posłać do was Tymoteusza i pokrzepić się dobrymi wiadomościami od was.",
      "Nie mam tu nikogo, kto by tak dobrze jak on zatroszczył się o was.",
      "Wszyscy pilnują tylko własnego interesu i nie przejmują się sprawami Jezusa Chrystusa.",
      "Dobrze znacie oddanie Tymoteusza - jak rodzony syn pomagał mi w głoszeniu ewangelii.",
      "Zamierzam więc wysłać go do was, gdy tylko się wyjaśni, co ze mną będzie.",
      "Ufam jednak, że Pan pozwoli i mi wkrótce do was przybyć.",
      "Na razie uznałem za konieczne odesłać wam Epafrodyta, którego do mnie wysłaliście jako pomocnika. Jest dla mnie jak brat, partner i towarzysz broni.",
      "Bardzo za wami tęsknił i niepokoił się, wiedząc, że martwicie się jego chorobą.",
      "Rzeczywiście był o krok od śmierci, ale Bóg ulitował się nad nim. Zresztą nie tylko nad nim, ale i nade mną, bym w tej trudnej sytuacji nie przeżywał dodatkowego smutku.",
      "Tym szybciej więc go posłałem, by jego widok napełnił was radością i bym ja nie musiał się już o niego niepokoić.",
      "W ogromną radością przyjmijcie go w Panu. Ceńcie takich jak on,",
      "bo zamiast was własne życie ryzykował dla Chrystusa, pomagając mi w służbie."
    ],
    [
      "A w tym wszystkim, przyjaciele, bądźcie pełni radości od Pana. Choć będę się powtarzał, nie nuży mnie to, bo to dla waszego dobra.",
      "Strzeżcie się tych warczących psów, tych złych ludzi, powtarzam: strzeżcie się tych okaleczeńców, nawołujących do obrzezania.",
      "Bo to my jesteśmy autentycznie obrzezani, my, którzy służymy Bogu przez Ducha Świętego. A powodem do dumy jest dla nas Jezus Chrystus, a nie nasze wysiłki i osiągnięcia.",
      "Chociaż ja miałbym powody, by polegać na sobie. Jeżeli ktokolwiek uważa, że ma do tego prawo, to tym bardziej ja:",
      "czystej krwi Hebrajczyk, pochodzący wprost od praojca Jakuba (czyli Izraela), z rodu jego syna Beniamina, obrzezany przepisowo ósmego dnia po urodzeniu, faryzeusz rygorystycznie przestrzegający Prawa,",
      "skrajnie gorliwy jako prześladowca kościoła, według Prawa - bez nagany.",
      "Ale to, co było wtedy moim zyskiem, uznałem w porównaniu z Chrystusem za stratę!",
      "I nadal uważam to wszystko za stratę w porównaniu z przywilejem poznania Jezusa Chrystusa, mojego Pana. Ze względu na Niego wyrzuciłem to wszystko i uznaję to za śmieci po to, by Jego zyskać",
      "i z Nim się zjednoczyć - nie dzięki mojej sprawiedliwości w Prawie, ale dzięki sprawiedliwości płynącej z zaufania Chrystusowi, sprawiedliwości otrzymanej od Boga właśnie dzięki zaufaniu.",
      "A wszystko to po to, by poznać i doświadczyć Chrystusa, tej potężnej mocy, dzięki której zmartwychwstał, i tego, co znaczy z Nim cierpieć, a nawet umrzeć,",
      "i by dzięki temu jakoś dotrwać do zmartwychwstania.",
      "Nie mówię, że już to osiągnąłem lub że już jestem doskonały. Nadal pędzę i zmierzam, bo do tego wezwał mnie Chrystus.",
      "Przyjaciele, nie uważam, że już osiągnąłem cel, ale nie oglądając się do tyłu, wytężam siły,",
      "by zdobyć nagrodę w niebie za służbę, do które Bóg powołuje przez Jezusa.",
      "My, dojrzali chrześcijanie, tak mamy myśleć. A jeśli jeszcze tak nie myślicie, to Bóg doprowadzi was do tego,",
      "o ile będziecie Mu posłuszni.",
      "Przyjaciele, naśladujcie mnie i bierzcie z nas przykład, jak żyć.",
      "Bo jak już wielokrotnie wam mówiłem, a teraz ze łzami w oczach przypominam: jest wielu takich, którzy żyją jak wrogowie krzyża Chrystusa.",
      "Ich przeznaczenie to zagłada, ich bogiem - nienasycony brzuch, a chlubą - to, czego powinni się wstydzić. Oni myślą jedynie o sprawach ziemskich.",
      "A nasza ojczyzna jest przecież w niebie, skąd oczekujemy powrotu naszego Zbawiciela i Pana, Jezusa Chrystusa.",
      "On przemieni nasze śmiertelne powłoki w ciała pełne chwały - takie jak Jego. Dokona tego tą mocą, którą wszystko sobie podporządkowuje."
    ],
    [
      "Moi najdrożsi, ukochani, wy, którzy jesteście moją radością i nagrodą za mój trud, kochani: Trwajcie wiernie przy Panu!",
      "Gorąco zachęcam Ewodię i Syntychę, by ze względu na Pana żyły już w zgodzie.",
      "A ciebie, mój prawdziwy towarzyszu, proszę: pomóż im w tym, bo naprawdę trudziły się w głoszeniu ewangelii razem ze mną i z Klemensem, i z innymi moimi współpracownikami, których imiona zapisane są w księdze życia.",
      "Niech radość Pana wypełnia was nieustannie. Powtarzam: bądźcie pełni radości!",
      "I niech wszyscy wokół doświadczają waszej życzliwości - bo Pan nadchodzi!",
      "O nic się nie martwcie, ale ze wszystkim zwracajcie się do Boga. Proście Go, ale i dziękujcie.",
      "A wtedy Jego pokój, przekraczający najśmielsze wyobrażenia, będzie dzięki Chrystusowi stał na straży waszych serc i umysłów.",
      "Przyjaciele, na zakończenie jeszcze dodam: ceńcie sobie to wszystko, co jest prawdziwe, godne szacunku, sprawiedliwe, czyste, miłe i godne uznania - jeśli coś jest doskonałe i godne pochwały, to sobie ceńcie.",
      "Postępujcie dokładnie tak, jak się ode mnie nauczyliście, według tego, co przejęliście, co widzieliście i słyszeliście ode mnie. A Bóg obdarzający pokojem będzie z wami.",
      "Ogromnie się ucieszyłem dowodem waszej troski o mnie. Wiem, że o mnie pamiętacie, choć ostatnio nie mieliście okazji tego wyrazić.",
      "Nie wspominam o tym dlatego, że nadal mi czegoś brakuje. Nauczyłem się radzić sobie w różnych sytuacjach.",
      "Wiem, jak znosić biedę i jak żyć w dostatku. Jestem zaprawiony do życia w każdych warunkach: i z pełnym, i z pustym żołądkiem, w dobrobycie i w potrzebie.",
      "Umiem radzić sobie ze wszystkim - dzięki Temu, który dodaje mi sił.",
      "Dobrze jednak zrobiliście, pomagając mi w obecnych kłopotach.",
      "I pewnie pamiętacie, że na samym początku, gdy opuściłem Macedonię, by dalej głosić ewangelię, żaden kościół nie miał udziału w moim budżecie - tylko wy, Filipianie.",
      "Do Tesaloniki aż dwa razy posyłaliście mi wsparcie!",
      "Nie sugeruję przez to, że chcę kolejnego daru dla siebie, ale chcę wzbogacenia waszego duchowego budżetu.",
      "Na razie mam wszystkiego pod dostatkiem, a nawet więcej - po tym, jak Epafrodyt przyniósł mi wasze wsparcie. Jest ono jak wonne kadzidło, jak miła i podobająca się Bogu ofiara.",
      "I to On, mój Bóg, ze swego bogactwa i chwały zaspokoi każdą waszą potrzebę - przez Chrystusa Jezusa.",
      "Jemu więc, Bogu i Ojcu naszemu, niech będzie chwała na wieki. Amen.",
      "Pozdrówcie wszystkich świętych - ode mnie i od przyjaciół, którzy są tu ze mną.",
      "Pozdrowienia przesyłają również inni święci, szczególnie ci pracujący na dworze Cezara.",
      "Niech łaska naszego Pana, Jezusa Chrystusa, napełnia waszego ducha."
    ]
  ],
  "Kol": [
    [
      "Ja, Paweł, z polecenia Boga apostoł Jezusa Chrystusa, oraz Tymoteusz, nasz brat,",
      "piszemy do was, bracia z Kolosów, święci i ufający Chrystusowi: Niech Bóg, nasz Ojciec obdarza was łaską i pokojem.",
      "Za każdym razem, gdy się za was modlimy, dziękujemy Bogu, Ojcu Pana naszego, Jezusa Chrystusa.",
      "Słyszeliśmy bowiem o waszym zaufaniu do Panu i o miłości, jaką okazujecie wszystkim wierzącym.",
      "W niebie czeka na was nagroda, o której wiecie już od chwili, gdy usłyszeliście prawdę ewangelii.",
      "Dotarła ona do was tak, jak dociera do ludzi na całym świecie. I wszędzie przemienia życie, podobnie jak to czyni z wami od dnia, gdy usłyszeliście i przyjęliście w prawdzie Bożą łaskę.",
      "A stało się to dzięki Epafrasowi, naszemu drogiemu współpracownikowi. To bardzo oddany sługa Chrystusa",
      "i to on opowiedział nam o waszej miłości, jaką okazujecie dzięki Duchowi Świętemu.",
      "Dlatego od chwili, gdy się o tym dowiedzieliśmy, nie przestajemy się za was modlić. Prosimy Boga, by pomógł wam w pełni zrozumieć swą wolę oraz udzielił pełni mądrości i rozeznania w sprawach duchowych -",
      "by wasze życie było godne Pana i w pełni Mu się podobało, by owocowało dobrymi czynami i coraz bliższą więzią z Nim.",
      "Modlimy się też, byście - napełnieni Jego potężną i wspaniałą mocą - wzrastali w cierpliwości i wytrwałości i byście z radością",
      "wyrażali wdzięczność Bogu Ojcu. On umożliwił wam korzystanie z tego dziedzictwa, jakie mają wszyscy święci, którzy żyją w Jego świetle.",
      "On wyrwał nas z królestwa ciemności i przeniósł do królestwa swego najdroższego Syna,",
      "dzięki któremu jesteśmy odkupieni - mamy przebaczone grzechy.",
      "On, Chrystus, jest widzialnym obrazem niewidzialnego Boga, pierworodnym wobec wszelkiego stworzenia.",
      "Bo to przez Niego Bóg stworzył wszystko, co jest w niebie i na ziemi: to, co widoczne, i to, czego nie można zobaczyć, cały świat duchowy z jego królestwami i księstwami, władcami i zwierzchnościami. Wszystko to zostało stworzone przez Niego i dla Niego.",
      "On już istniał, zanim cokolwiek powstało, i wszystko istnieje dzięki Niemu.",
      "On jest Głową ciała, czyli kościoła. On jest początkiem wszystkiego i pierwszym, który zmartwychwstał - by się okazało, że jest najdoskonalszy we wszystkim.",
      "Spodobało się bowiem Bogu zamieszkać w swym Synu w całej pełni",
      "i przez Niego pojednać ze sobą wszystko. Dzięki przelanej na krzyżu krwi Jezusa zapewnił On pokój całemu niebu i całej ziemi.",
      "Również was, którzy niedawno jeszcze byliście dla Niego obcy i wrodzy z powodu złych myśli i czynów,",
      "teraz pojednał ze sobą dzięki śmierci Jezusa. Chce was mieć przed sobą jako świętych, niewinnych i bez zarzutu.",
      "Macie jednak nieustannie Mu ufać, utwierdzać się na solidnym fundamencie i nie dać się odciągnąć od ufnej nadziei, jaką niesie ewangelia, którą usłyszeliście. Ona to jest głoszona po całym świecie, a ja, Paweł, jestem jej wiernym sługą.",
      "Obecnie jestem pełen radości pomimo cierpień, jakie za was znoszę. Cieszę się z tego, bo mam udział w dopełnianiu cierpień, które zgodnie z zapowiedzią Chrystusa znoszę dla Jego ciała - kościoła.",
      "Z polecenia Boga służę kościołowi, głosząc wam jako Jego słowo",
      "tajemnicę, niedostępną przez wiele stuleci i pokoleń, ale teraz ujawnioną Jego świętemu ludowi.",
      "Bóg bowiem postanowił ujawnić, jak wielkie jest bogactwo i chwała tej tajemnicy wśród was, pogan. A jest nią Chrystus żyjący w was, nadzieja przyszłej chwały.",
      "Właśnie Jego głosimy: upominamy każdego i każdego pouczamy z całą Bożą mądrością, bo chcemy, by każdy stał się doskonały w Chrystusie.",
      "O to walczę i nad tym się trudzę - dzięki Jego mocy, która potężnie we mnie działa."
    ],
    [
      "Chciałbym, żebyście wiedzieli, jak ciężką walkę toczę o was, o wierzących z Laodycei i o tych wszystkich, którzy osobiście mnie nie znają.",
      "Pragnę, by byli pełni zachęty i zjednoczeni w miłości, by doświadczyli pełnego zrozumienia i poznania Bożej tajemnicy - Chrystusa.",
      "To w Nim kryją się niewyczerpane bogactwa mądrości i wiedzy.",
      "Mówię o tym po to, by nikt was nie zwodził pięknymi słówkami.",
      "Bo chociaż jestem daleko, sercem jestem z wami i cieszę się, widząc waszą dyscyplinę i niewzruszone zaufanie do Chrystusa.",
      "Skoro więc uznaliście Chrystusa za swego Pana, żyjcie w Nim teraz.",
      "Zagłębiajcie w Nim swe duchowe korzenie, budujcie na Nim i umacniajcie swe zaufanie do Niego - tak jak was nauczono. I bądźcie pełni wdzięczności.",
      "Uważajcie, by nikt z was nie padł ofiarą zwodniczej filozofii lub bezsensownych oszustw, które mają swe źródło w ludzkich koncepcjach, a nie w nauce Chrystusa.",
      "Bo to w Nim ucieleśnia się pełnia boskości",
      "i w Nim wy macie swoją pełnię. To Jemu podlegają wszelkie zwierzchności świata duchowego.",
      "I w Nim zostaliście obrzezani, ale nie fizycznie, lecz duchowo - On odciął waszą grzeszną naturę.",
      "Przez chrzest zostaliście razem z Chrystusem pogrzebani, ale również wraz z Nim ożywieni, bo zaufaliście potężnemu Bogu, który Go wskrzesił z martwych.",
      "Byliście martwi, pogrążeni w przestępstwach i zniewoleni grzeszną naturą. Lecz Bóg ożywił was wraz z Chrystusem. Darował wam wszystkie te przestępstwa,",
      "wycofał akt oskarżenia, skierowany przeciwko nam, i usunął go ze swych rejestrów, przybijając razem z Chrystusem do krzyża.",
      "W ten również sposób rozbroił zbuntowane zwierzchności i publicznie je ośmieszył, prowadząc je jako pokonane w zwycięskim orszaku Chrystusa.",
      "Nie pozwólcie więc, by ktokolwiek potępiał was za to, co jecie i pijecie, lub że nie obchodzicie świąt, ceremonii nowiu księżyca czy szabatów.",
      "Prawa te były tylko cieniem nadchodzącej rzeczywistości, a ona należy do Chrystusa.",
      "Nie dajcie się krytykować komuś, kto lubuje się w poniżaniu siebie i kulcie aniołów, choć twierdzi, że otrzymał takie objawienie. Taki człowiek jest nadęty, a jego pycha jest pobudzana przez spaczony umysł.",
      "Ktoś taki nie trzyma się Chrystusa - Głowy, dzięki któremu całe ciało (czyli my wszyscy), połączone mocnymi wiązadłami, odżywiane i zespalane, wzrasta Bożym wzrostem.",
      "Skoro więc razem z Chrystusem umarliście i zostaliście uwolnieni od reguł tego świata, dlaczego jak ludzie ze świata poddajecie się jego nakazom:",
      "\"Nie jedz! Nie próbuj! Nawet tego nie dotykaj!\"",
      "Przecież to wszystko jest przeznaczone do zjedzenia!",
      "Takie nakazy pozornie mogą wydawać się mądre, bo wynikają z religijności, uniżania się i umartwiania ciała. Wcale jednak nie pomagają w ujarzmieniu wnętrza."
    ],
    [
      "Skoro więc razem z Chrystusem zostaliście ożywieni, dążcie do tego, co w niebie, gdzie Chrystus zasiada obok Boga.",
      "Miejcie na myśli sprawy niebiańskie, a nie ziemskie.",
      "Jesteście bowiem martwi dla świata, a wasze prawdziwe życie jest ukryte wraz z Chrystusem w Bogu.",
      "Gdy więc Chrystus - wasze życie - ukaże się wszystkim, wtedy i wy ukażecie się razem z Nim w Jego wspaniałej chwale.",
      "Odrzućcie więc wszystko, co grzeszne i przyziemne: niemoralność seksualną, rozwiązłość, pożądanie, złe pragnienia oraz chciwość, która jest wyrazem bałwochwalstwa.",
      "Z powodu tych właśnie grzechów na zbuntowanych ludzi nadciąga Boży gniew.",
      "A przecież i wy kiedyś tak żyliście!",
      "Teraz więc odrzućcie to wszystko: gniew, nienawiść, złość, przeklinanie i wulgarne słowa.",
      "Nie okłamujcie się nawzajem. Przecież zdarliście z siebie łachmany starej natury i jej czynów,",
      "a przystroiliście się we wspaniałą szatę nowej natury, nieustannie odnawiającej się na wzór Jezusa, który ją w was stworzył.",
      "Teraz nie liczą się już podziały na Greków i Żydów, barbarzyńców, Scytów, niewolników i wolnych - wszystkim i dla wszystkich jest Chrystus.",
      "Skoro więc jesteście wybrańcami Boga, uświęconymi i ukochanymi, kierujcie się w swym postępowaniu serdecznym współczuciem i dobrocią, pokorą, delikatnością i cierpliwością.",
      "Bądźcie dla siebie wyrozumiali i przebaczajcie, jeśli macie do kogoś uraz - jak Pan przebaczył wam, tak i wy czyńcie.",
      "A na to wszystko nałóżcie miłość, bo ona utrzymuje nas w doskonałej harmonii.",
      "Niech waszymi sercami kieruje pokój pochodzący od Chrystusa, bo do życia w pokoju zostaliście powołani jako członkowie Jego ciała. I bądźcie wdzięczni.",
      "Słowa Chrystusa, z całym ich bogactwem, niech was napełniają i uczą mądrości. Pouczajcie się nawzajem i doradzajcie, a w waszych sercach niech brzmią dla Boga psalmy, hymny i natchnione pieśni.",
      "Wszystko, cokolwiek mówicie albo robicie, czyńcie jako reprezentanci Jezusa, waszego Pana, i przez Niego wyrażajcie Bogu wdzięczność.",
      "Żony: Bądźcie uległe swoim mężom, bo tak przystoi tym, którzy pokładają ufność w Panu.",
      "Mężowie: Kochajcie swoje żony i nie sprawiajcie im przykrości.",
      "Dzieci: Zawsze słuchajcie rodziców, bo to się podoba Panu.",
      "Ojcowie: Nie rozdrażniajcie dzieci, by nie były zniechęcone.",
      "Niewolnicy: Zawsze bądźcie posłuszni swoim ziemskim panom i nie starajcie się im podobać tylko wtedy, gdy na was patrzą. Bądźcie im posłuszni dobrowolnie - ze względu na Pana.",
      "Każdą pracę wykonujcie z ochotą, jakbyście pracowali dla Jezusa, a nie dla swoich panów.",
      "Pamiętajcie, że to od Niego otrzymacie zapłatę - wspaniałe dziedzictwo. Służcie więc Jemu jako swemu Panu, wiedząc,",
      "że ten, kto popełnia zło, otrzyma właściwą za to zapłatę - bez żadnego ulgowego traktowania."
    ],
    [
      "Panowie: Bądźcie sprawiedliwi i uczciwi wobec swoich niewolników. Pamiętajcie, że i nad wami czuwa Pan - w niebie.",
      "Wszyscy zaś bądźcie wytrwali w modlitwie, czujni umysłem i wdzięczni sercem.",
      "Proście również za nas, aby Bóg dawał nam nowe możliwości głoszenia tej wspaniałej tajemnicy Chrystusa, z powodu której jestem właśnie więziony",
      "- bym ją objawiał tak, jak należy.",
      "Mądrze postępujcie w kontaktach z niewierzącymi i wykorzystujcie nadarzające się okazje.",
      "Niech wasze rozmowy zawsze będą odpowiednio \"posolone\", byście umieli każdemu dać właściwą odpowiedź.",
      "O wszystkim, co się ze mną dzieje, opowie wam nasz drogi Tychik, oddany i wierny sługa Jezusa.",
      "Wysłałem go właśnie po to, byście wiedzieli, co u nas słychać, i żeby wam dodał otuchy.",
      "Posyłam też waszego rodaka, Onezyma, wiernego i drogiego przyjaciela. Oni wam o wszystkim opowiedzą.",
      "Macie pozdrowienia od Arystarcha (mego współwięźnia), Marka - kuzyna Barnaby (pamiętajcie, że kazałem wam go dobrze ugościć, gdy do was przybędzie),",
      "i od Jezusa Justusa. Są to jedyni bracia, pochodzenia hebrajskiego, którzy tu ze mną pracują dla królestwa Bożego i są dla mnie wielką pociechą.",
      "Pozdrawia was Epafras, sługa Chrystusa i również wasz rodak. Zawsze gorliwie modli się za was, byście stawali się dojrzali i doskonali do pełnienia całej woli Boga.",
      "Zapewniam was, że bardzo się troszczy o was oraz o wierzących z Laodycei i Hierapolis.",
      "Pozdrawiają was również nasz drogi doktor Łukasz i Demas.",
      "Przekażcie, proszę, moje pozdrowienia przyjaciołom w Laodycei oraz Nimfie i wierzącym, którzy zbierają się w jej domu.",
      "Po przeczytaniu przekażcie ten list wspólnocie z Laodycei, a wy z kolei przeczytajcie list, który wysłałem do nich.",
      "I powiedzcie Archipowi: \"Sumiennie wykonuj służbę, którą Pan ci zlecił\".",
      "A oto pozdrowienia, które ja, PAWEŁ, piszę własnoręcznie. Pamiętajcie, że jestem w więzieniu. Niech wam Bóg błogosławi!"
    ]
  ],
  "1Tes": [
    [
      "Ja, Paweł, oraz Sylwan i Tymoteusz przesyłamy wspólnocie Tesaloniczan życzenia łaski i pokoju - tym, którzy należą do Boga Ojca i naszego Pana, Jezusa Chrystusa.",
      "Zawsze dziękujemy Bogu za was wszystkich i ciągle pamiętamy o was w naszych modlitwach.",
      "Wspominamy wasze czyny płynące z wiary, trud w okazywaniu miłości i wytrwałą nadzieję, jaką wiążecie z naszym Panem, Jezusem Chrystusem. Nasz Ojciec, Bóg, widzi to wszystko.",
      "Wiemy, drodzy przyjaciele, że Bóg was kocha i że wybrał was dla siebie,",
      "bo nasza ewangelia dotknęła was nie tylko słowami, ale mocą Boga i potężnym przekonywaniem Ducha Świętego. Dobrze też wiecie, że potwierdziliśmy to również naszym życiem.",
      "Zaczęliście naśladować i nas, i Pana, bo uwierzyliście z taką radością, jaką daje tylko Duch Święty - pomimo doznawanych prześladowań.",
      "W ten sposób staliście się wzorem dla wszystkich wierzących w Macedonii i Achai.",
      "Sprawiliście, że słowo Pańskie rozeszło się nie tylko po całej Macedonii i Achai, ale wasze zaufanie do Jezusa znane jest dosłownie wszędzie. My nie musimy nic na ten temat dodawać.",
      "Ludzie sami opowiadają, jak wspaniale nas przyjęliście i jak odwróciliście się od swoich bóstw, by służyć Bogu żywemu i prawdziwemu",
      "i wypatrywać z niebios powrotu Jego Syna, Jezusa, którego wskrzesił z martwych. Tylko On może nas uchronić przed nadchodzącym gniewem Bożym."
    ],
    [
      "Przyjaciele, dobrze wiecie, że nasza wizyta u was nie była daremna.",
      "Choć prześladowano nas i poniżano w Filippi, to dzięki Bogu nie zabrakło nam odwagi, by i wam przedstawić ewangelię - pomimo silnej opozycji.",
      "Bo w naszym głoszeniu nie kierujemy się ani oszustwem, ani nieczystymi pobudkami, ani podstępem.",
      "Przemawiamy jako sprawdzeni przez Boga wysłannicy, którym powierzył On ewangelię. Nie ludziom chcemy się przypodobać, ale Temu, który zna najskrytsze myśli serca.",
      "Sami dobrze wiecie, że nigdy nikomu nie schlebialiśmy - Bóg też to widział - i nie kierowaliśmy się ukrytą chciwością.",
      "Nie zabiegaliśmy o ludzkie uznanie - ani u was, ani u nikogo innego.",
      "Wprawdzie jako wysłannicy Jezusa mogliśmy być dla was pewnym obciążeniem. Staliśmy się jednak delikatni jak matka karmiąca, opiekująca się dziećmi.",
      "Byliście nam tak bliscy, że chcieliśmy dać wam nie tylko Bożą ewangelię, ale i własne życie - tak bardzo was pokochaliśmy.",
      "Przyjaciele, dobrze wiecie, jak ciężko i w pocie czoła pracowaliśmy. Dniem i nocą zarabialiśmy, by nie obciążać was swymi kosztami utrzymania - głosząc jednocześnie ewangelię.",
      "I wy, i sam Bóg, byliście tego świadkami, jak bezinteresownie, uczciwie i nienagannie postępowaliśmy wobec was - już wierzących.",
      "Przecież wiecie, że każdego z was zachęcaliśmy i pocieszaliśmy jak ojciec własne dzieci.",
      "I nakazywaliśmy, by wasze postępowanie było godne Boga, który zaprosił was do swojego królestwa i chwały.",
      "Dlatego nieustannie dziękujemy Bogu, że to przesłanie, które od nas usłyszeliście, przyjęliście nie jako zwykłą informację, ale jako prawdziwe słowa Boga, który działa w was - ufających Mu.",
      "Przyjaciele, wy właśnie staliście się jak wierzący w Jezusa Chrystusa z kościołów Judei. Byliście prześladowani przez własnych rodaków, podobnie jak tamci cierpieli przez Hebrajczyków.",
      "Oni to zabijali proroków, zabili naszego Pana, Jezusa, a teraz prześladują także i nas. Im nie zależy, by się podobać Bogu. Sprzeciwiają się wszystkim ludziom",
      "i usiłują nas powstrzymać przed głoszeniem poganom wieści o zbawieniu. Miara ich grzechów bez przerwy się dopełnia. Lecz gniew Boży na nich osiągnął już swą pełnię.",
      "Przyjaciele, ten krótki czas rozstania wzbudził w nas jeszcze większe pragnienie i chęć ponownego zobaczenia was - choć sercem ciągle jesteśmy z wami.",
      "Postanowiliśmy więc was odwiedzić. Ja, Paweł, już dwa razy się do was wybierałem, ale przeszkodził mi w tym szatan.",
      "No bo kto, jeśli nie wy, jest naszą nadzieją i radością życia? I kto, jeśli nie wy, będzie powodem naszej dumy przed Jezusem, naszym Panem, gdy ponownie powróci On na ziemię?",
      "To wy jesteście naszą dumą i radością."
    ],
    [
      "Nie mogliśmy już dłużej znosić tej rozłąki, dlatego postanowiliśmy sami zostać jeszcze w Atenach,",
      "a do was wysłać Tymoteusza, naszego przyjaciela i Bożego współpracownika w głoszeniu ewangelii Jezusa. On umocni waszą wiarę i doda wam otuchy,",
      "byście pomimo trudów nie zwątpili. Dobrze przecież wiecie, że takie jest nasze zadanie.",
      "Jeszcze będąc u was, przestrzegaliśmy, że doświadczymy prześladowań. I, jak wiecie, tak się stało.",
      "Również z powodu niepewności posłałem do was Tymoteusza, by sprawdzić, czy nadal ufacie Jezusowi, czy kusiciel was nie omamił i czy nasz trud nie poszedł na marne.",
      "Właśnie niedawno Tymoteusz powrócił i przyniósł nam dobre wieści o waszej ufności i miłość, że zawsze nas dobrze wspominacie i tak samo pragniecie nas zobaczyć.",
      "Przyjaciele, wasza wiara ogromnie nas pocieszyła w chwili, gdy doznawaliśmy wielu utrapień i smutków.",
      "Odżyliśmy, słysząc, że trwacie przy Panu!",
      "Jak mamy wyrazić Bogu wdzięczność za was? Za tę ogromną radość, jakiej doznajemy dzięki wam, gdy przed Nim stajemy?",
      "Dniem i nocą żarliwie modlimy się o to, by was zobaczyć i uzupełnić to, czego jeszcze brakuje waszemu zaufaniu do Jezusa.",
      "Niech więc Bóg, nasz Ojciec, i Jezus, nasz Pan, pomoże nam do was dotrzeć.",
      "A was niech napełni obficie miłością do siebie nawzajem i do wszystkich innych, taką, jaką my was kochamy.",
      "W ten sposób wasze serca na trwałe staną się czyste i święte w oczach Boga, naszego Ojca - w dniu, gdy Jezus, nasz Pan, powróci na ziemię razem ze wszystkimi swymi świętymi."
    ],
    [
      "Przyjaciele, ze względu na Jezusa, naszego Pana, raz jeszcze gorąco was zachęcamy: bądźcie doskonalsi w codziennym życiu i podobaniu się Bogu. Wiemy, że już to robicie, bo nauczyliście się tego od nas.",
      "Znacie przecież polecenia, które wam przekazaliśmy od samego Jezusa.",
      "A wolą samego Boga jest wasze uświęcenie. On chce, byście unikali niemoralności seksualnej,",
      "by każdy dbał o świętość swego ciała i szanował je,",
      "a nie oddawał się pożądaniu, jak poganie, którzy nie przejmują się Bogiem.",
      "On chce, byście w tych sprawach nawzajem się nie oszukiwali ani nie wykorzystywali. Bo Pan będzie surowo karcił za to wszystko, co już wam wyraźnie powtarzaliśmy.",
      "Bóg bowiem nie powołał nas do zepsucia moralnego, ale do świętości.",
      "Kto to lekceważy, lekceważy nie jakiegoś człowieka, ale samego Boga, który dał wam Ducha Świętego.",
      "Myślę, że nie ma potrzeby pisać wam o tym, co znaczy braterska miłość. Bo sam Bóg uczy was, jak się nawzajem kochać.",
      "Wy okazujecie miłość wszystkim wierzącym wokół - w całej Macedonii. A zachęcamy was, przyjaciele, byście byli w tym jeszcze doskonalsi.",
      "Niech waszą ambicją będzie żyć w cichości, wypełniać obowiązki i pracować na swoje utrzymanie - tak jak wam to nakazywaliśmy.",
      "Dzięki temu będziecie postępować właściwie wobec niewierzących i nie będziecie zależni od czyjejś pomocy materialnej.",
      "Przyjaciele, chcemy teraz rozwiać waszą niewiedzę na temat tego, co się dzieje z ludźmi wierzącymi po śmierci, byście nie rozpaczali jak ci, którzy nie mają nadziei.",
      "Jeżeli bowiem wierzymy, że Jezus umarł i zmartwychwstał, to możemy być pewni, że Bóg razem z powracającym Jezusem przyprowadzi tych, którzy zmarli jako wierzący.",
      "Posłuchajcie więc słów samego Pana: my, którzy na ziemi doczekamy Jego przyjścia, nie spotkamy Go szybciej niż ci, którzy już umarli.",
      "Pan zstąpi z niebios na specjalne wezwanie, na głos archanioła i dźwięk trąby Bożej. I najpierw ożyją zmarli wierzący,",
      "a wtedy my, jeszcze żyjący, jednocześnie z nimi zostaniemy pochwyceni ku obłokom na spotkanie z Panem. I już na zawsze z Nim pozostaniemy.",
      "Dodawajcie więc sobie nawzajem otuchy tą dobrą wiadomością."
    ],
    [
      "Najdrożsi, nie muszę wam pisać na temat daty i momentu tych wydarzeń.",
      "Doskonale to wiecie, że dzień powrotu Pana nadejdzie nagle - jak złodziej w nocy.",
      "Gdy wszędzie będą mówić: \"Mamy pokój, mamy bezpieczeństwo\", wtedy niespodzianie spadnie na nich zagłada - jak bóle na rodzącą kobietę. I nie uciekną przed tym.",
      "Ale wy, przyjaciele, nie żyjecie w ciemnościach, by ten dzień was zaskoczył jak złodziej.",
      "Wy wszyscy jesteście dziećmi światłości i dnia. Nie należymy do nocy i ciemności.",
      "Nie śpijmy więc jak inni, ale bądźmy czujni i trzeźwi.",
      "Bo właśnie w nocy jedni śpią, a inni się upijają.",
      "My, żyjący w światłości, bądźmy trzeźwi. Niech wiara i miłość będą naszym pancerzem, a nadzieja, jaką daje zbawienie - naszym hełmem.",
      "Bóg bowiem nie przeznaczył nas do tego, byśmy doświadczyli Jego gniewu, ale byśmy zostali uratowani przez Jezusa Chrystusa, naszego Pana.",
      "On za nas umarł, byśmy wszyscy razem z Nim żyli - i ci, którzy czuwają, i ci, którzy już zmarli.",
      "Właśnie dlatego zachęcajcie się nawzajem i wspierajcie - co z resztą już czynicie.",
      "Najdrożsi, prosimy, szanujcie swoich duchowych przywódców, którzy dla was się trudzą i korygują was.",
      "Z powodu ich pracy darzcie ich najwyższym szacunkiem i miłością. A między sobą zachowujcie pokój.",
      "Przyjaciele, zachęcamy was, byście korygowali zachowanie leniwych, pocieszali zniechęconych, pomagali słabym, a dla wszystkich byli cierpliwi.",
      "Uważajcie, aby nikt nikomu nie odpłacał złem za zło. Przeciwnie, starajcie się zawsze czynić dobrze - sobie nawzajem i wszystkim ludziom.",
      "Zawsze bądźcie radośni,",
      "nieustannie się módlcie,",
      "a w każdej sytuacji bądźcie wdzięczni - bo tego oczekuje Bóg od was, należących do Chrystusa Jezusa.",
      "Nie gaście płomiennego działania Ducha Świętego,",
      "nie lekceważcie Bożych proroctw.",
      "Wszystko sprawdzajcie, a to, co się okaże wartościowe - zachowujcie.",
      "Strońcie od wszelkiego rodzaju zła.",
      "Niech sam Bóg, dawca pokoju, całkowicie was oczyści, tak by wasz duch, dusza i ciało pozostały absolutnie bez zarzutu aż do dnia przyjścia naszego Pana, Jezusa Chrystusa.",
      "On jest wierny: powołał was, więc dokona tego.",
      "Najdrożsi, módlcie się za nas.",
      "Pozdrówcie od nas serdecznie wszystkich braci pocałunkiem świętym.",
      "I zobowiązuję was w imieniu Pana do odczytania im tego listu.",
      "Niech łaska naszego Pana, Jezusa Chrystusa, umacnia was."
    ]
  ],
  "2Tes": [
    [
      "Ja, Paweł, oraz Sylwan i Tymoteusz piszemy do wspólnoty Tesaloniczan - do tych, którzy należą do Boga, Ojca naszego, i Pana, Jezusa Chrystusa.",
      "W Jego imieniu przesyłamy wam życzenia łaski i pokoju.",
      "Najdrożsi, słusznie powinniśmy dziękować za was Bogu! Bo wasze zaufanie do Niego imponująco wzrasta, a wzajemna miłość każdego z was przelewa się obficie!",
      "Jesteśmy więc ogromnie dumni z waszej wytrwałości i zaufania Bogu, pomimo znoszonych prześladowań i trudów. Wiedzą o tym inne wspólnoty wierzących.",
      "Świadczy to o sprawiedliwości sądu Bożego. Skoro cierpicie dla Jego królestwa, to znaczy, że jesteście godni do niego wejść.",
      "Sprawiedliwe też jest to, że Bóg ukaże tych, którzy was prześladują,",
      "a wam - i nam również - da odetchnąć, gdy pojawi się nasz Pan, Jezus, z aniołami mocy. Zstąpi On z niebios w płomieniach ognia,",
      "by ukarać tych, którzy lekceważyli Boga i odrzucili Jego ewangelię.",
      "Sprawiedliwie zostaną skazani na wieczną zagładę - oddzielenie od obecności, majestatu i potęgi Pana.",
      "A będzie to w dniu, gdy przyjdzie On odebrać chwałę od swoich świętych i uwielbienie od tych wszystkich, którzy Mu zaufali. I wy tam będziecie, bo zaufaliście naszemu świadectwu.",
      "Modlimy się więc za was nieustannie, aby Bóg uznał was za godnych swego powołania i aby swą mocą urzeczywistnił wasze dobre zamiary i czyny płynące z wiary.",
      "W ten sposób imię naszego Pana, Jezusa Chrystusa, zostanie przez was uwielbione, a wy - dzięki łasce Boga i naszego Pana - zostaniecie uwielbieni przez Niego."
    ],
    [
      "Przejdźmy teraz, drodzy przyjaciele, do sprawy powtórnego przyjścia Pana i naszego z Nim spotkania.",
      "Prosimy was: nie ulegajcie jakimś nowinkom ani nie pozwólcie się niepokoić jakimiś wizjami, objawieniami czy rzekomo naszym listem na temat tego, jakoby dzień powrotu Pana już nastał.",
      "Nie dajcie się nikomu oszukać. Dzień ten bowiem nie nadejdzie, zanim nie nastąpi wielkie odstępstwo od Boga i nie pojawi się człowiek bezprawia, przeznaczony na zagładę.",
      "Będzie się on wynosił ponad wszystko i sprzeciwiał wszelkim bogom i przedmiotom kultu. I zasiądzie w świątyni Bożej, twierdząc, że to on jest Bogiem.",
      "Nie pamiętacie, jak wam o tym mówiłem, będąc jeszcze z wami?",
      "Dobrze wiecie, co go teraz powstrzymuje - aż do czasu jego pojawienia się.",
      "Bo ukryte działanie bezprawia już jest widoczne. Na razie powstrzymuje je Ten, który w pewnym momencie usunie się ze sceny.",
      "A wtedy pojawi się ów bezbożny, którego Pan zgładzi jednym tchnieniem ust i unicestwi swoją obecnością.",
      "Pojawieniu się owego człowieka będą towarzyszyć potężne przejawy mocy szatana, fałszywe znaki i cuda",
      "i cała pełnia nieprawości - po to, by omamić tych ludzi, którzy podążają na zagładę, bo nie uznali miłości i prawdy, dających zbawienie.",
      "Dlatego Bóg ześle na nich zwiedzenie, by bezkrytycznie uwierzyli kłamstwu",
      "i by zostali skazani - ci wszyscy, którzy nie zaufali prawdzie, ale czerpali przyjemność z grzechu.",
      "My zaś zawsze dziękujemy Bogu za was, najdrożsi, tak ukochani przez Pana. Bo wybrał was jako jednych z pierwszych, którzy przyjęli zbawienie przez oczyszczające działanie Ducha Świętego i zaufanie prawdzie.",
      "Przez nas oznajmił wam ewangelię i wezwał do udziału w chwale naszego Pana, Jezusa Chrystusa.",
      "Dlatego, drodzy przyjaciele, bądźcie niewzruszeni i mocno trzymajcie się tego, czego was nauczaliśmy - zarówno osobiście, jak i w liście.",
      "A sam Pan, Jezus Chrystus, i Bóg Ojciec, który nas ukochał i swą łaską zapewnił wieczną zachętę i nadzieję,",
      "niech pociesza wasze serca i utwierdza w każdym dobrym czynie i słowie."
    ],
    [
      "Przyjaciele, na koniec chcemy was prosić o modlitwę: o to, by słowo Pana szybko się rozszerzało i było przyjmowane - tak jak u was.",
      "I o to, byśmy zostali ocaleni z rąk ludzi złych i przewrotnych - bo nie wszyscy ufają Panu.",
      "On jest wierny - On was umocni i osłoni przed złem.",
      "Ufamy, że z pomocą Pana postępujecie i będziecie postępować według tego, co wam tu nakazujemy.",
      "Niech On umożliwi wam coraz głębsze poznawanie swojej cierpliwości i miłości.",
      "Przyjaciele, nakazujemy wam teraz w imieniu naszego Pana, Jezusa Chrystusa: trzymajcie się z dala od każdego wierzącego, który żyje bezczynnie i niezgodnie ze wzorem, jaki wam zostawiliśmy.",
      "Przecież dobrze wiecie, jaki macie brać z nas przykład: nie próżnowaliśmy, będąc u was,",
      "ani u nikogo darmo nie jedliśmy chleba. Przeciwnie, dniem i nocą ciężko pracowaliśmy, by nie być dla nikogo ciężarem.",
      "Choć mieliśmy prawo korzystać z waszych dóbr, chcieliśmy dać wam przykład do naśladowania.",
      "Jeszcze podczas pobytu u was uczyliśmy was zasady: \"Jeśli ktoś nie chce pracować, to niech też nie je\".",
      "Słyszeliśmy bowiem, że niektórzy z was lenią się: nie pracują i przeszkadzają w pracy innym.",
      "Do nich apelujemy w imieniu naszego Pana, Jezusa Chrystusa, i wzywamy, by zabrali się do spokojnej pracy i zarabiali na swoje utrzymanie.",
      "A wy, przyjaciele, nie przestawajcie czynić dobrze.",
      "Jeżeli ktoś nie będzie posłuszny naszym poleceniom z tego listu, zwróćcie na niego uwagę i trzymajcie się od niego z dala, by się zawstydził.",
      "Nie traktujcie go jednak jak wroga, ale korygujcie jak brata.",
      "A nasz Pan, źródło pokoju, niech obdarza was swym pokojem we wszelkich okolicznościach. I niech pozostanie z wami wszystkimi.",
      "A teraz ja, Paweł, własnoręcznie piszę wam słowa pozdrowienia, jak w każdym liście - na znak, że to rzeczywiście ode mnie.",
      "Niech nasz Pan, Jezus Chrystus, obdarza was wszystkich swoją łaską."
    ]
  ],
  "1Tm": [
    [
      "Ja, Paweł, apostoł Chrystusa Jezusa z polecenia samego Boga, naszego Zbawiciela, i Jezusa Chrystusa, naszej nadziei,",
      "piszę do ciebie, Tymoteuszu, mój prawdziwy synu w wierze: Niech Bóg, nasz Ojciec, i Chrystus Jezus, nasz Pan, obdarzają cię swą łaską, miłosierdziem i pokojem.",
      "Udając się do Macedonii, poleciłem ci pozostać w Efezie, byś zabronił pewnym ludziom głoszenia błędnych nauk",
      "oraz zajmowania się legendami i niekończącymi się rodowodami. Prowadzi to tylko do bezwartościowych spekulacji, a nie do zrozumienia Bożej drogi wiary.",
      "A moje polecenie ma na celu pobudzać do miłości płynącej z czystego serca, prawego sumienia i autentycznej wiary.",
      "Niektórzy bowiem nie pojęli tego i tracą czas na próżne dyskusje.",
      "Chcą być nauczycielami Prawa Mojżesza, a nie mają zielonego pojęcia, o czym mówią z takim przekonaniem.",
      "My wiemy, że Prawo to jest dobre - jeśli się je prawidłowo stosuje.",
      "Wiemy, że jest ono ustanowione nie dla człowieka sprawiedliwego, lecz dla ludzi łamiących prawo i zbuntowanych, dla bezbożników i grzeszników, dla gardzących świętością i szargających ją, dla tych, którzy zabijają własnych rodziców i mordują innych,",
      "dla rozwiązłych seksualnie, dla homoseksualistów, handlarzy żywym towarem, kłamców, fałszywie przysięgających - i dla wszystkich innych, których czyny przeciwstawiają się zdrowej nauce,",
      "zgodnej ze wspaniałą ewangelią naszego błogosławionego Boga, którą głosimy.",
      "Jestem niezmiernie wdzięczny Temu, który dodaje mi sił - Jezusowi Chrystusowi, naszemu Panu - za to, że uznał mnie za kogoś, komu można zaufać, i przeznaczył do swej służby.",
      "Kiedyś przecież drwiłem sobie z Niego, prześladowałem Jego wyznawców i nękałem ich. Ale dostąpiłem miłosierdzia, bo byłem ignorantem i niedowiarkiem.",
      "Pan okazał mi wielką łaskę! Napełnił mnie wiarą i miłością samego Jezusa Chrystusa.",
      "W pełni godne zaufania i uznania jest to, że Jezus Chrystus przyszedł na świat zbawić grzeszników - a ja byłem największym z nich.",
      "Lecz Bóg pochylił się nade mną, aby na mnie pierwszym pokazać ogrom cierpliwości Chrystusa i przez mój przykład zachęcić innych, by uwierzyli w Niego i mieli życie wieczne.",
      "Niech więc na wieki będzie chwała i cześć Bogu - Królowi wieków, nieśmiertelnemu, niewidzialnemu, jedynemu Bogu! Amen.",
      "Nakazuję ci, Tymoteuszu, mój synu, zgodnie z wcześniejszymi proroctwami, byś jako żołnierz Pana dzielnie walczył w tej służbie",
      "- z ufnością i czystym sumieniem. Niektórzy bowiem zatracili je i stali się rozbitkami w wierze.",
      "Przykładem tego są Hymenajos i Aleksander, których wystawiłem na działanie szatana, tak by oduczyli się bluźnierczo mówić."
    ],
    [
      "Przede wszystkim wzywam do tego, by prosić, błagać, wstawiać się i dziękować Bogu za wszystkich ludzi",
      "- również za rządzących i wszystkich sprawujących władzę, byśmy mogli żyć w cichości i spokoju, z godnością i pobożnością.",
      "Takie postępowanie jest dobre i podoba się Bogu, naszemu Zbawicielowi,",
      "który pragnie zbawić i doprowadzić do prawdy wszystkich ludzi.",
      "Istnieje bowiem tylko jeden Bóg i jeden pośrednik między Nim a ludźmi: człowiek - Jezus Chrystus.",
      "To On złożył siebie jako okup za wszystkich ludzi. I we właściwym czasie prawda ta została oznajmiona światu.",
      "A ja zostałem wybrany na jej głosiciela i apostoła - prawdę mówię, nie kłamię - na tego, który naucza pogan wiary i prawdy.",
      "Chcę zatem, by na spotkaniach mężczyźni modlili się, wznosząc ku Bogu ręce czyste, niesplamione gniewem i sporem.",
      "Kobiety zaś niech się ubierają skromnie - odpowiednio i rozsądnie, niech nie zwracająca na siebie uwagi fryzurą, biżuterią czy modnymi strojami,",
      "ale jak przystoi pobożnym kobietom, niech się zdobią dobrymi uczynkami.",
      "Niech na spotkaniach słuchają i uczą się z cichością i poddaniem.",
      "Nie zgadzam się, by nauczały i rządziły swymi mężami, ale zalecam im postawę cichości.",
      "Bo to Adam został stworzony jako pierwszy, nie Ewa.",
      "I nie on został zwiedziony, lecz zwiedziona Ewa pierwsza zgrzeszyła.",
      "Kobiety dostąpią jednak wybawienia w czasie rodzenia dzieci, jeśli będą trwały w wierze, miłości i świętości i postępowały z rozsądkiem."
    ],
    [
      "Prawdą jest, że szlachetnego zadania pragnie ten, kto chce być duchowym przywódcą.",
      "Musi to być człowiek bez zarzutu: wierny żonie, opanowany, rozsądny, zorganizowany, gościnny, umiejący nauczać,",
      "nie pijak i awanturnik, ale łagodny i pokojowo usposobiony - i nie chciwy na pieniądze.",
      "Musi dobrze zarządzać swoim domem i mieć dobrze wychowane dzieci, które szanują rodziców.",
      "Jeśli bowiem ktoś nie potrafi poradzić sobie z własną rodziną, to jak może dbać o ludzi w kościele?",
      "Przywódca nie może być osobą nowo nawróconą, ponieważ mógłby stać się zarozumiały i stoczyć się duchowo jak szatan.",
      "Powinien też cieszyć się dobrą opinią u ludzi z zewnątrz, by go o nic nie oskarżano, a przez to nie był narażony na pułapki szatana.",
      "Również diakoni mają być godni szacunku: nie obłudni, nie zaglądający do kieliszka, nie chciwi,",
      "z czystym sercem oddani Chrystusowi.",
      "Zanim rozpoczną swą służbę, mają pomyślnie przejść okres próbny.",
      "Ich żony również mają być szacowne, nie rzucać na nikogo oszczerstw, mają cechować się opanowaniem i wiernością we wszystkim.",
      "Diakoni też mają być wierni swym żonom, dobrze wychowywać dzieci i przykładnie kierować domem.",
      "A ci, którzy dobrze sprawują swoją służbę, zyskują poszanowanie u innych i umacniają swą ufność w Chrystusie.",
      "Choć mam nadzieję, że wkrótce do ciebie przybędę, piszę ci o tym wszystkim na wypadek,",
      "gdybym się opóźniał, byś wiedział, jak kierować domem Bożym - kościołem Boga żywego, filarem i podporą prawdy.",
      "Bo bez wątpienia wielka jest tajemnica naszej wiary: Chrystus objawił się w fizycznym ciele, okazał się sprawiedliwy dzięki Duchowi. Ukazał się aniołom i głoszono Go wśród pogan. Zaufali Mu ludzie na świecie, a potem został zabrany do swej chwały w niebie."
    ],
    [
      "Tymczasem Duch Święty wyraźnie zapowiada, że w czasach ostatecznych niektórzy przestaną ufać Chrystusowi i pójdą za zwodniczymi duchami i naukami pochodzącymi od demonów.",
      "Ludzie głoszący te nauki to kłamcy i obłudnicy, którzy wypalili sobie sumienie.",
      "Będą zabraniać zawierania małżeństw i spożywania niektórych produktów, choć przecież Bóg stworzył je, by wierzący, którzy poznali prawdę, z wdzięcznością z nich korzystali.",
      "Wszystko bowiem, co Bóg stworzył, jest dobre, i niczego, co z wdzięcznością przyjmujemy, nie musimy unikać",
      "- bo modlitwa i słowo Boże uświęcają to.",
      "Jeżeli te sprawy będziesz wyjaśniał wierzącym, spiszesz się dobrze jako sługa Chrystusa, karmiący się słowem wiary i prawdziwej nauki, za którą poszedłeś.",
      "Nie trać czasu na czysto ludzkie i niedorzeczne wymysły. Zamiast tego ćwicz swoją duchową sylwetkę.",
      "Trenowanie ciała ma bowiem ograniczoną wartość. Natomiast duchowa kondycja przydaje się w każdej sytuacji, a do tego będzie nagrodzona zarówno w życiu obecnym, jak i przyszłym.",
      "Wiarygodna jest to nauka i zasługująca na zaufanie.",
      "Dla niej walczymy i ponosimy trudy, ponieważ złożyliśmy nadzieję w żywym Bogu, Zbawicielu wszystkich ludzi - zwłaszcza tych, który Mu ufają.",
      "Nauczaj więc tych rzeczy i wzywaj do ich stosowania.",
      "Niech nikt cię nie lekceważy, dlatego że jesteś młody. Przeciwnie: bądź wzorem dla wierzących w sposobie mówienia, zachowania, w okazywaniu miłości, w wierze i czystości.",
      "Aż do mego przybycia czytaj słowo Boże, zachęcaj wierzących i nauczaj ich.",
      "I nie zaniedbuj swego daru duchowego, który otrzymałeś, gdy przywódcy kościoła nałożyli na ciebie ręce i prorokowali.",
      "Temu wszystkiemu poświęć się bez reszty, aby wszyscy wyraźnie widzieli twoje postępy.",
      "Uważaj na siebie i na to, co głosisz. Trzymaj się tego, co słuszne, a zapewnisz zbawienie sobie i tym, którzy cię słuchają."
    ],
    [
      "Starszym mężczyznom nie zwracaj ostro uwagi, ale zachęcaj ich jak własnego ojca. Młodszych traktuj jak braci,",
      "starsze kobiety - jak matki, a dziewczęta - jak siostry - zachowując czyste relacje.",
      "Szczególnie dbaj o wdowy - te zupełnie samotne.",
      "Jeśli jednak wdowa ma dzieci lub wnuki, to one powinny odwzajemnić się jej opieką, wyrażając w ten sposób prawdziwą pobożność. A taka postawa bardzo podoba się Bogu.",
      "Jako kościół powinniście się troszczyć o te wdowy, które są zupełnie samotne i zdały się na Bożą pomoc, które cały swój czas poświęcają modlitwie",
      "- nie o te, które szukają wrażeń i zatracają duszę.",
      "Postępuj według tych zasad, by wdowom objętym opieką niczego nie zarzucano.",
      "A ten, kto nie dba o rodzinę i najbliższych, żyjących z nim pod jednym dachem, zaprzecza temu, w co wierzymy - jest gorszy od poganina.",
      "Z pomocy kościoła może korzystać wdowa, która ukończyła sześćdziesiąt lat, była wierna swemu mężowi",
      "i cieszy się dobrą opinią: że dobrze wychowała dzieci, była gościnna, uczynna dla wierzących, że pomagała potrzebującym i pełniła wszelkie inne dobre czyny.",
      "Młodszych wdów nie zaliczaj do tej grupy, gdyż czasem z powodu pożądania odchodzą od Chrystusa i chcą ponownie wyjść za mąż.",
      "Jest to złe, bo łamią dane słowo.",
      "Poza tym mogą się robić leniwe i nachodzić innych po domach. A wtedy wychodzi nie tylko ich lenistwo, ale i plotkarstwo, wścibskość i inne niepotrzebne rzeczy.",
      "Uważam więc, że młodsze wdowy powinny raczej wychodzić za mąż, mieć dzieci i zajmować się domem - i nie dawać przeciwnikowi żadnych powodów do oskarżeń.",
      "Niektóre bowiem zeszły z prawej drogi i poszły za szatanem.",
      "Jeśli więc jakaś wierząca kobieta ma w rodzinie wdowy, niech się o nie zatroszczy i nie zrzuca tego obowiązku na kościół - by mógł zająć się wdowami zupełnie osamotnionymi.",
      "Przywódcy kościoła, którzy dobrze go prowadzą, powinni być podwójnie wynagradzani, zwłaszcza ci, którzy wykonują trudne dzieło głoszenia słowa i nauczania.",
      "Pismo mówi przecież: \"Nie zawiązuj pyska wołu, który młóci\" oraz: \"Pracownikowi należy się zapłata za pracę\".",
      "Nie dawaj wiary oskarżeniom przeciwko przywódcy, chyba że dwóch lub trzech świadków je potwierdzi.",
      "Lecz jeśli rzeczywiście zgrzeszył, napomnij go przed całą wspólnotą, aby i innych przejęła bojaźń Boża.",
      "W obliczu Boga i Jezusa Chrystusa oraz świętych aniołów wzywam cię, byś bez żadnych uprzedzeń i stronniczości przestrzegał tych zaleceń.",
      "Za szybko nikogo do służby nie deleguj. I nie miej udziału w grzechach innych osób - pilnuj swojej czystości.",
      "Nie pij już samej wody, ale ze względu na żołądek i częste dolegliwości pij również trochę wina.",
      "Istnieją ludzie, którzy jawnie grzeszą, i już wiadomo, że czeka ich za to sąd. Ale są i tacy, których grzechów nie widać.",
      "Podobnie niektóre dobre czyny są już znane, inne zaś później zostaną ujawnione."
    ],
    [
      "Wierzący niewolnicy powinni z całym szacunkiem odnosić się do swoich panów, by nie dawać powodu do wyśmiewania imienia Boga i Jego nauki.",
      "Jeśli mają wierzących panów, nie znaczy to, że mogą ich lekceważyć. Przeciwnie, niech jeszcze sumienniej dla nich pracują, bo pomagają umiłowanym przez Boga braciom. Właśnie o tych sprawach nauczaj i do tego zachęcaj.",
      "A jeśli ktoś naucza inaczej i nie trzyma się zdrowej nauki naszego Pana, Jezusa Chrystusa, fundamentu pobożnego życia,",
      "to jest zarozumiały i pełen ignorancji. Ma obsesję na punkcie dociekania i łapania za słowa. A z tego wynikają jedynie zawiść, kłótnie, rzucanie wyzwisk i złośliwych podejrzeń.",
      "Ci kłótliwcy wypaczyli sobie umysł i znieczulili się na prawdę. Uważają, że na pobożności można nieźle zarobić.",
      "Ale prawdziwe bogactwo to pobożność, która zadowala się tym, co już posiada.",
      "Nic przecież nie przynieśliśmy ze sobą na świat i nic stąd zabrać nie możemy.",
      "Bądźmy więc zadowoleni, jeśli mamy co jeść i w co się ubrać.",
      "Natomiast ci, którzy marzą o bogactwie, narażają się na pokusy, pułapki i wiele innych zgubnych zachcianek. One to potrafią zrujnować całe ludzkie życie.",
      "Bo zafascynowanie pieniędzmi jest korzeniem wszelkiego rodzaju złych postępków. To dla pieniędzy niektórzy odwrócili się nawet od Boga i przysporzyli sobie wielu udręk.",
      "A ty, mój Tymoteuszu, mężu Boży, uciekaj przed całym tym złem. Podążaj natomiast za sprawiedliwością, pobożnością, wiarą, miłością, wytrwałością i łagodnością.",
      "Dzielnie walcz za Bożą sprawę. Mocno trzymaj się wiecznego życia, do którego powołał cię Bóg i o którym złożyłeś tak przekonujące wyznanie w obecności wielu świadków.",
      "W obliczu Boga, dawcy życia, i Chrystusa Jezusa, który odważnie złożył świadectwo przed Poncjuszem Piłatem, wzywam cię,",
      "abyś bez żadnych zastrzeżeń spełniał wszystko, co ci nakazałem - aż do powrotu naszego Pana, Jezusa Chrystusa.",
      "We właściwym czasie objawi to błogosławiony i wszechmogący Bóg, Król królów i Pan panów,",
      "jedyny nieśmiertelny sam z siebie, żyjący w olśniewającej światłości, którego żaden człowiek nie może zobaczyć. Jemu należy się cześć i majestat na wieki. Amen.",
      "Ludziom zamożnym tu, na ziemi, przypominaj, by się nie pysznili. Niech nie pokładają ufności w bogactwie, które jest tak niepewne, ale w Bogu, który wszystko daje nam obficie, byśmy byli zadowoleni.",
      "Niech wydają pieniądze na dobre cele i gromadzą bogactwo dobrych czynów. Niech pomagają potrzebującym, chętnie dzielą się z innymi",
      "i zgromadzą prawdziwy skarb w niebie - jedyną pewną lokatę na całą wieczność! W ten sposób będą rzeczywiście mocno się trzymać prawdziwego życia.",
      "Mój Tymoteuszu, strzeż pilnie tego, co ci Bóg powierzył. Unikaj jałowych sporów i bezprzedmiotowych dyskusji, sprzecznych twierdzeń i fałszywej wiedzy.",
      "Niektórzy właśnie z ich powodu rozminęli się z wiarą. Niech pozostanie z tobą łaska Boża."
    ]
  ],
  "2Tm": [
    [
      "Ja, Paweł, apostoł Jezusa Chrystusa, wysłany przez Boga, by głosić obietnicę życia wiecznego w Chrystusie,",
      "piszę do ciebie, Tymoteuszu, mój ukochany synu. Niech Bóg, nasz Ojciec, i Chrystus Jezus, nasz Pan, obdarzają cię swą łaską, miłosierdziem i pokojem.",
      "Jestem ogromnie wdzięczny Bogu, któremu jak moi przodkowie służę z czystym sercem, za ciebie, mój Tymoteuszu. Bo ilekroć się modlę - we dnie czy w nocy - ciągle o tobie myślę.",
      "Pragę znowu cię ujrzeć i doznać radości, bo pamiętam twoje łzy rozstania.",
      "Dobrze też pamiętam twą autentyczną ufność do Pana, którą w Nim złożyła najpierw twoja babcia Lois i mama Eunika. Jestem więc pewien, że ufność ta jest i w tobie.",
      "Dlatego właśnie chcę cię raz jeszcze zachęcić, abyś rozpalił w sobie duchowy dar, który otrzymałeś od Boga, gdy położyłem na tobie swe ręce.",
      "Bóg bowiem nie obdarował nas strachem, ale dał nam Ducha mocy, miłości i rozsądku.",
      "Nie wstydź się więc świadectwa o naszym Panu ani o mnie, że siedzę w więzieniu z Jego powodu. Dzięki mocy Boga bądź gotów, tak jak ja, cierpieć dla ewangelii.",
      "To On nas zbawił i powołał do życia w świętości - nie ze względu na nasze osiągnięcia, ale z własnej woli i łaski, którą obdarzył nas w Chrystusie. Zaplanował to już przed wiekami,",
      "a teraz ujawnił, posyłając naszego Zbawiciela - Jezusa Chrystusa, który pokonał śmierć, a drogę do życia i nieśmiertelności rozświetlił dzięki ewangelii.",
      "Mnie zaś uczynił jej głosicielem, apostołem i nauczycielem.",
      "Z tego właśnie powodu znoszę obecne cierpienia. Nie wstydzę się jednak tego, bo wiem, komu zaufałem, i pewien jestem, że Chrystus potrafi zachować wszystko, co mi powierzył, aż do dnia swego powrotu.",
      "Twoim wzorem niech będzie zdrowa nauka, którą ode mnie usłyszałeś - oparta na wierze i miłości do Chrystusa.",
      "Z pomocą Ducha Świętego, który w nas mieszka, strzeż tego wszystkiego, co powierzył ci Bóg.",
      "Jak już wiesz, opuścili mnie wszyscy wierzący, którzy tu przybyli z Azji, między innymi Figelos i Hermogenes.",
      "Niech Bóg błogosławi Onezyforowi i jego domowi za to, że często mnie pokrzepiał i wcale się nie wstydził tego, że jestem w więzieniu.",
      "Przeciwnie, gdy przybył do Rzymu, szukał mnie wszędzie, aż wreszcie odnalazł.",
      "Niech Pan okaże mu szczególne błogosławieństwo w dniu swego powrotu. Zresztą sam wiesz najlepiej, jak wiele pomagał mi także w Efezie."
    ],
    [
      "Tymoteuszu, mój synu, czerp siłę i moc z łaski, jaką daje ci Chrystus.",
      "To wszystko, co słyszałeś ode mnie w obecności wielu świadków, przekaż ludziom godnym zaufania, którzy następnie będą umieli nauczać innych.",
      "Razem ze mną znoś cierpienia jako dobry żołnierz Chrystusa.",
      "Pamiętaj, że w wojsku nikt nie zajmuje się troskami codziennego życia - by podobać się temu, kto go powołał.",
      "Również zapaśnik nie może wygrać walki, jeśli nie walczy przepisowo.",
      "I słuszne jest, by ciężko pracujący rolnik pierwszy korzystał ze swoich plonów.",
      "Dobrze przemyśl to, co mówię, a Pan pomoże ci wszystko zrozumieć.",
      "Nieustannie przypominaj sobie Jezusa Chrystusa, zmartwychwstałego, pochodzącego z rodu króla Dawida. Właśnie o Nim jest moja ewangelia.",
      "To dla niej cierpię, skuty jak przestępca - ale słowa Bożego nie pozwoliłem skuć.",
      "A wszystko po to, by ci, których Bóg wybrał, dostąpili dzięki Chrystusowi zbawienia i wiecznej chwały.",
      "Bo najszczerszą prawdą jest to: Jeśli z Panem umarliśmy, z Nim będziemy żyć.",
      "Jeśli dla Niego cierpimy - z Nim będziemy królować. Jeśli się Go wyprzemy, i On się nas wyprze.",
      "Lecz jeśli my nie jesteśmy Mu wierni, On wiary dochowuje, bo nie może zaprzeć się samego siebie.",
      "W obliczu Boga przypominaj te prawdy wierzącym, by już się nie spierali w jałowych dyskusjach, które nie przynoszą niczego z wyjątkiem szkody dla słuchających.",
      "Pracuj gorliwie, tak by Bóg uznał cię za dobrego pracownika, którego nie trzeba się wstydzić i który właściwie naucza prawdy.",
      "Unikaj jak ognia jałowej gadaniny, która prowadzi do coraz większej bezbożności.",
      "Szerzy się ona jak zaraźliwa choroba, czego przykładem są Hymenajos i Filetos.",
      "Zboczyli oni ze ścieżki prawdy, głosząc, że zmartwychwstanie już nastąpiło i podcinając wiarę niektórych chrześcijan.",
      "Ale Boża prawda trwa jak niewzruszony fundament, opatrzony napisem: \"Pan zna tych, którzy należą do Niego\" i \"Niech porzuci zło każdy, kto przyznaje się do Pana\".",
      "W zamożnym domu znajdują się naczynia złote i srebrne, ale także drewniane i gliniane. Te pierwsze są odświętne, te drugie - do codziennego użytku.",
      "Jeśli więc ktoś oczyści się z wszelkiego zła, będzie jak to naczynie odświętne, lśniąco czyste, bardzo przydatne dla Pana, gotowe służyć przy każdej dobrej okazji.",
      "Tymoteuszu, uciekaj przed tym, co pobudza młodzieńcze żądze. Pielęgnuj natomiast postawę sprawiedliwości, wiary, miłości i pokoju - razem z tymi, którzy również czystym sercem polegają na Panu.",
      "Unikaj jak ognia pustych i bezsensownych dociekań, prowadzących jedynie do konfliktów.",
      "Pracownik Pana nie powinien wzniecać konfliktów, ale okazywać wszystkim serdeczność i cierpliwość. Powinien umiejętnie nauczać",
      "i łagodnie korygować tych, którzy się sprzeciwiają. Być może Bóg zmieni ich serce i uznają prawdę,",
      "otrząsną się i zobaczą, że to pułapka szatana, w której niewolniczo wykonują jego wolę."
    ],
    [
      "Poza tym wiedz, Tymoteuszu, że w czasach ostatecznych będzie bardzo trudno.",
      "Ludzie staną się okropni: będą kochać tylko siebie i swoje pieniądze, będą pyszałkowaci i zarozumiali, przeklinający Boga, nieposłuszni rodzicom, niewdzięczni, bezbożni,",
      "nieczuli i nieustępliwi, kłamliwi, nieopanowani, wręcz dzicy i niechętni do czynienia dobra,",
      "pełni zdrady i porywczości, próżni, ceniący bardziej przyjemności niż Boga.",
      "Będą wyglądać na pobożnych, ale odrzucą moc do pobożnego życia. Takich ludzi strzeż się jak ognia.",
      "Oni należą bowiem do tych, którzy podstępnie wślizgują się do cudzych domów. Mamią oddane grzechowi i pożądliwościom kobiety,",
      "które ciągle szukają nowych nauk, a nigdy nie mogą poznać prawdy.",
      "Tak jak niegdyś Jannes i Jambres sprzeciwili się Mojżeszowi, tak ci nauczyciele sprzeciwiają się prawdzie. Mają spaczony umysł i nie ma w nich prawdziwej wiary.",
      "Ale nie będą długo tak działać. Ich uparta głupota wyjdzie na jaw, jak to było z Jannesem i Jambresem.",
      "Natomiast ty, mój drogi, poszedłeś śladem mojego nauczania, mojego stylu życia, celu, wiary, cierpliwości, miłości, wytrwałości,",
      "śladem moich prześladowań i cierpień, jakich doznałem w Antiochii, Ikonium i Listrze. Przeszedłem wiele, a ze wszystkiego Pan mnie wyprowadził.",
      "Bo wszyscy, którzy chcą podobać się Chrystusowi, będą cierpieć prześladowania.",
      "A grzesznicy i oszuści staną się jeszcze bardziej natarczywi, zwodząc innych i pogrążając siebie samych.",
      "Ty jednak wytrwale trzymaj się tego, czego się nauczyłeś i w czym się upewniłeś. Wiesz bowiem, kto cię nauczył.",
      "Bo już od dziecka poznawałeś Pismo Święte, dające mądrość do przyjęcia zbawienia przez zaufanie Chrystusowi.",
      "Całe to Pismo zostało natchnione przez Boga, więc jest pomocne do nauczania prawdy, do karcenia, korygowania błędów i rozwijania prawego życia,",
      "tak by oddany Bogu człowiek był w pełni przygotowany do służenia Mu, zdolny do wykonania każdego dobrego zadania."
    ],
    [
      "W obliczu Boga i Jezusa Chrystusa, który będzie sądzić żywych i umarłych, gdy powróci i ustanowi swoje królestwo, wzywam cię:",
      "Głoś słowo Boże, bądź gotów w każdej sytuacji: dogodnej i niedogodnej, napominaj, karć i zachęcaj - z wielką cierpliwością i z nauczaniem.",
      "Przyjdzie bowiem czas, że ludzie nie będą mogli znieść zdrowego nauczania. Według własnych upodobań będą dobierać sobie nauczycieli, którzy powiedzą im to, co chcą usłyszeć.",
      "Przestaną słuchać prawdy, a zaczną lgnąć do fałszu i wymysłów.",
      "Bądź więc czujny na wszystko. Cierp, ale wykonaj zadanie głoszenia ewangelii i wywiąż się z całej swojej służby.",
      "Mówię o tym, bo czas na moją ofiarę nadchodzi i zbliża się chwila mojego odejścia.",
      "Dobrze walczyłem dla Pana. Dokończyłem biegu wiary i zachowałem ją.",
      "I oto w niebiosach czeka na mnie korona sprawiedliwości, którą w dniu swego przyjścia wręczy mi Pan, Sędzia sprawiedliwy. Zresztą nie tylko mi, ale również tym wszystkim, którzy z utęsknieniem oczekują Jego powrotu.",
      "Tymoteuszu, postaraj się szybko do mnie przybyć.",
      "bo jestem prawie sam: Demas mnie opuścił dla uroków tego świata i odszedł do Tesaloniki. Krescens udał się do Galacji, a Tytus do Dalmacji.",
      "Tylko Łukasz pozostał ze mną. Zabierz ze sobą Marka, bo jest mi bardzo pomocny w służbie.",
      "A Tychika sam wysłałem do Efezu.",
      "Przynieś mi płaszcz, który zostawiłem w Troadzie u Karposa, oraz moje księgi, zwłaszcza pergaminy.",
      "Kowal Aleksander wyrządził mi wiele złego - Pan go za to ukarze.",
      "Uważaj na niego, gdyż zaciekle sprzeciwiał się naszemu nauczaniu.",
      "Podczas mojej pierwszej rozprawy w sądzie nikt mi nie pomógł. Wszyscy mnie opuścili. Mam nadzieję, że Bóg im to wybaczy.",
      "Ale Pan był ze mną i wspierał mnie, bym dopełnił dzieła głoszenia ewangelii wszystkim poganom. Można powiedzieć, że zostałem wyrwany z samej paszczy lwa.",
      "Bo Pan zawsze wybawia mnie z każdej opresji i w końcu doprowadzi do swojego królestwa w niebie. Niech Jemu będzie chwała na wieki. Amen.",
      "Pozdrów ode mnie Pryskę, Akwilę i domowników Onezyfora.",
      "Erast pozostał w Koryncie, a Trofima, ze względu na chorobę, zostawiłem w Milecie.",
      "Postaraj się przybyć tu przed zimą. Pozdrowienia przesyłają ci: Eubulos, Pudens, Linus, Klaudia i wszyscy inni wierzący.",
      "Niech Pan i jego łaska będą z tobą."
    ]
  ],
  "Tt": [
    [
      "To ja, Paweł, oddany sługa Boga i wysłannik Jezusa Chrystusa. Zostałem posłany, by przynieść wiarę ludziom wybranym przez Boga i dać im poznać prawdę, jak żyć, by się Mu podobać.",
      "Ona daje niewzruszoną nadzieję na życie wieczne, które Bóg już przed wiekami obiecał - a On nigdy nie kłamie.",
      "Teraz zaś, w ustalonym przez siebie czasie, wyjawił tę dobrą nowinę i zlecił mi jej głoszenie - On, sam Bóg, nasz Zbawiciel.",
      "Piszę do ciebie, Tytusie, mój prawdziwy synu w wierze: z życzeniami łaski i pokoju do Boga, Ojca, i Chrystusa Jezusa, naszego Zbawiciela.",
      "Zostawiłem cię na Krecie, abyś pozałatwiał niedokończone sprawy oraz wyznaczył wśród wierzących w każdym mieście starszych. Jak ci powiedziałem, takim przywódcą może zostać",
      "mężczyzna, który jest bez zarzutu: jest wierny żonie i ma wierzące dzieci, którym nie można zarzucić głupoty i nieposłuszeństwa.",
      "Bo starszy, jako zarządzający w imieniu Boga, musi być bez zarzutu. Nie może być zarozumiały ani porywczy, nie może być pijakiem, awanturnikiem ani chciwcem.",
      "Przeciwnie, powinien być gościnny, kochać wszystko, co dobre, rozsądny, sprawiedliwy, moralny i opanowany.",
      "Powinien wiernie trzymać się prawdy, którą poznał, by sam był mocny i mógł zachęcać innych zdrowym nauczaniem, a tych, którzy się z tym nie zgadzają - napominać.",
      "Wielu jest bowiem krnąbrnych, gadatliwych, zwodzących, szczególnie tych, co się wywodzą z judaizmu.",
      "Takich trzeba zdecydowanie uciszać, bo swoim chciwym nauczaniem rozbijają w wierze całe rodziny.",
      "Nawet ich własny prorok powiedział o nich: \"Wszyscy Kreteńczycy są kłamcami; to złe bestie i leniwe brzuchy\".",
      "I jego słowa są prawdą! Dlatego surowo napominaj tamtejszych chrześcijan, by ich wiara była zdrowa",
      "i by nie słuchali tych judaistycznych mitów i przykazań wymyślonych przez ludzi, którzy wzgardzili prawdą.",
      "Dla tych, co mają czyste serce, wszystko jest czyste i dobre. Ale dla tych nieczystych i niewierzący, o zbutwiałych myślach i sumieniu, nie ma nic czystego.",
      "Oni twierdzą, że znają Boga, ale ich życie temu zaprzecza. Są zepsuci, nieposłuszni i niezdolni do czynienia jakiegokolwiek dobra."
    ],
    [
      "Ty zaś wzywaj do postępowania zgodnego ze zdrową nauką.",
      "Starsi mężczyźni mają być trzeźwi, godni szacunku, rozsądni oraz ugruntowani w wierze, miłości i wytrwałości.",
      "Podobnie starsze kobiety mają się zachowywać pobożnie, nie plotkować i nie nadużywać wina, ale uczyć tego, co dobre.",
      "Niech uczą młode mężatki kochania mężów i dzieci,",
      "rozsądku, wewnętrznej czystości, dbania o dom oraz zdrowej uległości wobec mężów - by nie dawać nikomu okazji do zniesławienia słowa Bożego.",
      "Młodych mężczyzn również wzywaj do postępowania z rozsądkiem.",
      "We wszystkim dawaj innym wzór dobrego postępowania. Niech twoje nauczanie będzie niczym nie skażone i godne szacunku.",
      "Bądź czysty i bez zarzutu w tym, co mówisz, aby twoi przeciwnicy zamilkli, nie mogąc cię o nic oskarżyć.",
      "Niewolnicy mają być całkowicie poddani swym panom, tak by ci byli z nich zadowoleni. Niech się im nie sprzeciwiają",
      "i nie okradają ich, lecz niech się okażą godni całkowitego zaufania. W ten sposób będą ozdobą nauki naszego Zbawiciela i Boga.",
      "On bowiem okazał swą łaskę, która daje ratunek wszystkim ludziom,",
      "łaskę, która wzywa nas, byśmy porzucili bezbożne życie i światowe pożądliwości i już teraz zaczęli żyć rozsądnie, sprawiedliwie i dla Boga.",
      "Oczekujemy bowiem wspaniałej chwili, w której ukaże się chwała naszego wielkiego Boga i Zbawiciela, Jezusa Chrystusa.",
      "On poświęcił się za nas, by nas uwolnić od wszelkiego grzechu i oczyścić jako swój wybrany lud, pełen zapału do czynienia dobra.",
      "Właśnie tego nauczaj, do tego wzywaj, a w razie potrzeby napominaj, gdyż masz do tego prawo. Nie pozwalaj, by cię lekceważono."
    ],
    [
      "Przypominaj wierzącym, że mają być poddani władzy i jej przedstawicielom. Mają ich słuchać, mają być gotowi do każdego dobrego czynu,",
      "o nikim źle nie mówić i nie kłócić się. Niech będą życzliwi i nadzwyczaj uprzejmi dla wszystkich.",
      "My też byliśmy kiedyś bezmyślni i nieposłuszni. Błądziliśmy, oddając się pożądliwościom i grzesznym pragnieniom. Żyliśmy w złości i zawiści, znienawidzeni i nienawidzący innych.",
      "Lecz mimo to Bóg, nasz Zbawca, objawił swą dobroć i miłość do ludzi",
      "i zbawił nas - nie z powodu naszych sprawiedliwych czynów, ale dlatego, że jest miłosierny. Odrodził nas i odnowił przez Ducha Świętego,",
      "którego wylał na nas obficie za sprawą Jezusa Chrystusa, naszego Zbawiciela.",
      "Swą wspaniałomyślną łaską usprawiedliwił nas, byśmy mogli stać się spadkobiercami życia wiecznego, na które z utęsknieniem czekamy.",
      "Wszystko, co ci powiedziałem, jest w pełni wiarygodne. Chcę więc, byś mocno to akcentował, by ci, którzy ufają Bogu, przykładali się do pełnienia dobrych czynów. Jest to bowiem i dobre, i pożyteczne dla innych.",
      "Unikaj natomiast bezsensownych dociekań, wywodów, spięć i kłótni na temat przestrzegania praw żydowskich, bo to tylko czcza gadanina, nie przynosząca żadnego pożytku.",
      "Tego, który powoduje wśród was rozłamy, upomnij najpierw raz, a potem drugi. Jeśli cię nie posłucha, zerwij z nim wszelki kontakt.",
      "Wiedz, że taki człowiek jest spaczony i swym grzesznym postępowaniem sam siebie potępia.",
      "Zamierzam wysłać do ciebie Artemasa lub Tychika. Postaraj się wtedy jak najszybciej przybyć do mnie, do Nikopolis, gdzie postanowiłem spędzić zimę.",
      "Jak najlepiej przygotuj do podróży Zenasa (prawnika) i Apollosa - tak, by im niczego nie brakowało.",
      "A nasi bracia niech się przy tym uczą, jak pełnić dobre czyny, zaspokajając pilne potrzeby innych, i nie pozostawać bezowocnym.",
      "Masz pozdrowienia od wszystkich wierzących, którzy tu ze mną są. I pozdrów naszych przyjaciół w wierze. Niech łaska Boża będzie z wami wszystkimi."
    ]
  ],
  "Flm": [
    [
      "Ja, Paweł, uwięziony z powodu Chrystusa Jezusa, wraz z Tymoteuszem, naszym bratem, piszę do ciebie, drogi Filemonie, nasz współpracowniku,",
      "oraz do Apfii, Archipa, towarzysza broni, i całej wspólnoty, gromadzącej się w twoim domu:",
      "Niech Bóg, nasz Ojciec, i Jezus Chrystus, nasz Pan, obdarzą cię swą łaską i pokojem.",
      "Zawsze, gdy wspominam cię w swoich modlitwach, dziękuję za ciebie Bogu,",
      "bo słyszę o twoim zaufaniu i miłości do Jezusa oraz do wszystkich wierzących.",
      "Proszę też Boga, aby twoja wiara udzieliła się również tym, którzy są z tobą - by mogli zobaczyć bogactwo błogosławieństw pochodzących od Chrystusa Jezusa.",
      "Ogromnie się ucieszyłem i zachęciłem, słysząc, że twoja miłość tak bardzo umacnia serca współbraci.",
      "Właśnie przez wzgląd na tę miłość chciałbym cię o coś prosić. Mógłbym wprawdzie nakazać ci to w imię Chrystusa,",
      "ale nie, proszę - ja, stary Paweł, a do tego więzień z powodu Chrystusa Jezusa.",
      "Proszę cię o przychylność dla Onezyma, który jest mi jak syn, bo go tu, w więzieniu zrodziłem dla Pana.",
      "Wiem, że kiedyś nie przynosił ci zbyt wiele pożytku. Teraz jednak i dla ciebie, i dla mnie jest prawdziwie użyteczny.",
      "Odsyłam go więc tobie, a wraz z nim i moje serce.",
      "Chciałem zatrzymać go przy sobie, by zamiast ciebie pomagał mi tu, gdy jestem więziony z powodu ewangelii.",
      "Jednak bez twojej zgody wolałem tego nie robić. Chciałem, by to dobro wypłynęło od ciebie dobrowolnie, a nie z przymusu.",
      "Może właśnie dlatego Onezym uciekł od ciebie na pewien czas, abyś teraz odzyskał go już na wieki.",
      "I nie tylko jako niewolnika, ale jako kogoś cenniejszego: jako najdroższego brata - szczególnie drogiego mi, ale cennego i dla ciebie - jako sługa i jako brat w Panu.",
      "Jeśli więc uważasz mnie za swego wspólnika, przyjmij go jak mnie.",
      "Jeżeli wyrządził ci jakąś szkodę lub jest ci coś winien, policz to na mój rachunek.",
      "Oto mój własnoręczny podpis: \"Ja, Paweł, zapłacę to\". Choć nie chciałbym wspominać, że ty jesteś mi winny siebie samego.",
      "A więc, przyjacielu, wyświadcz mi tę przysługę i pokrzep w Panu me serce.",
      "Napisałem ten list w przekonaniu, że spełnisz moją prośbę, a nawet zrobisz więcej, niż proszę.",
      "Jednocześnie przygotuj powitanie i dla mnie. Bo mam nadzieję, że dzięki waszym modlitwom zostanę wam zwrócony.",
      "Pozdrowienia przysyła ci Epafras, razem ze mną więziony z powodu Chrystusa Jezusa,",
      "oraz Marek, Arystarch, Demas i Łukasz - moi współpracownicy.",
      "Niech łaska naszego Pana, Jezusa Chrystusa, pozostanie z tobą."
    ]
  ],
  "Hbr": [
    [
      "W różnych momentach historii i w różny sposób przemawiał Bóg do naszych przodków przez proroków.",
      "Aż w tych ostatecznych czasach przemówił do nas przez swojego Syna, któremu poddał wszystko i przez którego stworzył wszechświat.",
      "On jaśnieje chwałą Boga i ukazuje Jego istotę. On potęgą swego słowa utrzymuje wszechświat. A gdy dokonał oczyszczenia ludzi z grzechów, zasiadł w niebiosach po prawej stronie Boga.",
      "On przewyższa wszystkich aniołów, bo otrzymał zupełnie inny niż oni tytuł.",
      "Bo do którego anioła Bóg powiedział: \"Ty jesteś moim Synem, Ciebie dziś zrodziłem\"? albo: \"Ja będę Jego Ojcem, a On będzie moim Synem\"?",
      "A gdy posłał swego Pierworodnego na ziemię, rozkazał: \"Niech Mu oddadzą pokłon wszyscy aniołowie Boga\".",
      "O aniołach Bóg powiedział tak: \"Jego aniołowie będą szybcy jak wiatr, Jego słudzy jak płomienie ognia\".",
      "Ale o swoim Synu wyraził się: \"Tron Twój, Boże, trwa na wieki, a berłem Twego królestwa jest prawość postępowania.",
      "Ukochałeś sprawiedliwość, znienawidziłeś bezprawie. Dlatego Twój Bóg, Boże, namaścił cię wonnym olejkiem radości bardziej niż wszystkich innych\".",
      "Powiedział też: \"To Ty, Panie, stworzyłeś na początku ziemię, a niebiosa są dziełem Twoich rąk.",
      "Ty trwasz, a one przeminą, zestarzeją się jak ubranie.",
      "Zwiniesz je jak zużytą odzież i wyrzucisz. Ty sam pozostajesz niezmienny, lata Twego życia nigdy się nie skończą\".",
      "I do którego z aniołów Bóg kiedykolwiek powiedział: \"Zasiądź w majestacie obok Mnie, aż wszystkich wrogów rzucę Ci pod nogi\"?",
      "Czy wszyscy aniołowie nie są tylko duchowymi posłańcami, mającymi zadanie służyć tym, którzy otrzymają zbawienie?"
    ],
    [
      "Powinniśmy zatem jeszcze bardziej trzymać się prawd, które usłyszeliśmy, aby nie minąć się z nimi w życiu.",
      "Skoro spełniły się słowa przekazane przez aniołów i każde przestępstwo i nieposłuszeństwo zostało ukarane według prawa,",
      "to czy ujdzie nam na sucho zlekceważenie tak wspaniałego zbawienia? Ogłosił je na początku sam Pan, a my przyjęliśmy je dzięki tym, którzy od Niego je usłyszeli.",
      "Bóg poświadczył jego prawdziwość cudownymi znakami, niezwykłymi czynami i udzielaniem Ducha Świętego zgodnie ze swoją wolą.",
      "Co więcej, przyszły świat, o którym mówimy, nie będzie zarządzany przez aniołów.",
      "Ktoś w Piśmie powiedział: \"Kim jest człowiek, że o nim pamiętasz? I kim syn człowieczy, że się o niego troszczysz?",
      "Uczyniłeś go niewiele mniejszym od aniołów, ukoronowałeś go czcią i chwałą,",
      "wszystko złożyłeś u jego stóp\". Podporządkowanie jemu \"wszystkiego\" oznacza, że nie zostało nic poza jego władzą. Teraz jeszcze tego nie dostrzegamy,",
      "ale widzimy Jezusa, \"niewiele mniejszego od aniołów\". A dzięki temu, że za nas umarł, został \"ukoronowany czcią i chwałą\". Dzięki łasce Boga doświadczył śmierci za każdego człowieka na ziemi.",
      "Słusznie postąpił Bóg, dla którego i dzięki któremu wszystko istnieje, że doprowadził wiele swoich dzieci do chwały. A Jezusa poprzez cierpienie uczynił doskonałym przywódcą, dającym zbawienie.",
      "Zarówno On, uświęcający, jak i ci przez Niego uświęcani mają jednego Ojca. Dlatego nie wstydzi się nazwać nas swoimi braćmi:",
      "\"Opowiem mym braciom o wspaniałości Twego imienia, będę Cię wielbił wśród Twego ludu\".",
      "oraz: \"W Nim złożę swoje zaufanie\" i: \"Oto jestem Ja i dzieci, które dał Mi Bóg\".",
      "Skoro dzieci Boże są ludźmi z krwi i kości, On również przybrał ludzkie ciało, aby przez śmierć pokonać tego, który miał nad nią władzę - szatana.",
      "W ten sposób mógł wyzwolić ludzi, którzy przez całe życie byli zniewoleni strachem przed śmiercią.",
      "Bo nie aniołom przyszedł pomóc, ale potomstwu Abrahama.",
      "Dlatego też musiał się całkowicie upodobnić do nas, Jego braci, by być przed Bogiem miłosiernym i wiernym arcykapłanem i złożyć ofiarę za grzechy swego ludu.",
      "A dzięki cierpieniom, których sam doświadczył, może pomagać udręczonym."
    ],
    [
      "Dlatego, drodzy bracia, święci i powołani do życia wiecznego, pomyślcie o Jezusie, Bożym posłańcu i arcykapłanie naszej wiary.",
      "On był wierny Temu, który Go powołał, podobnie jak Mojżesz wiernie służył w domu Bożym.",
      "Ale Jezus jest otoczony większą chwałą niż Mojżesz, tak jak więcej pochwał zbiera budowniczy niż sam budynek.",
      "Każdy dom ma swojego budowniczego, ale stwórcą wszystkiego jest tylko Bóg.",
      "Mojżesz z pewnością był wierny w domu Boga, ale był tylko sługą. Jego dzieło zapowiadało to, co dopiero miało nastąpić.",
      "Chrystus natomiast jako Syn przebywa w domu Boga - domu, którym jesteśmy my, gdy zachowujemy odwagę i nadzieję w Panu.",
      "Dlatego właśnie Duch Święty mówi: \"Dziś, jeśli usłyszycie Jego głos,",
      "nie zatwardzajcie waszych serc jak Izraelici podczas buntu, gdy byli doświadczani na pustyni.",
      "Tam wasi przodkowie sprawdzali moją cierpliwość - mówi Pan - chociaż na własne oczy widzieli moje dzieła.",
      "Dlatego przez czterdzieści lat gniewałem się na to pokolenie i powiedziałem sobie: Ich serca zawsze błąkają się z dala ode Mnie. W ogóle nie znają moich dróg.",
      "I w wielkim gniewie obiecałem sobie: Nie wejdą do miejsca, gdzie przygotowałem im odpoczynek\".",
      "Pilnujcie się więc, moi drodzy, by u nikogo w sercu nie pojawiła się wstrętna nieufność do żywego Boga i byście się od Niego nie odsunęli.",
      "Codziennie się zachęcajcie, dopóki trwa \"dzisiaj\", aby nikt nie pozwolił zwodniczemu grzechowi zatwardzić serca.",
      "Mamy przecież udział we wszystkim, co należy do Chrystusa - jeśli do końca zachowamy ufność taką, jak na początku.",
      "Właśnie dlatego powtarza się słowa: \"Dziś, jeśli usłyszycie Jego głos, nie zatwardzajcie waszych serc jak Izraelici podczas buntu\".",
      "Kim byli ci, którzy słyszeli głos Boga, a jednak się buntowali? Czy nie tymi samymi, którzy pod wodzą Mojżesza wyszli z Egiptu?",
      "Na kogo przez czterdzieści lat gniewał się Bóg? Czy nie na tych, którzy zgrzeszyli i padli martwi na pustyni?",
      "A komu przyrzekł: \"Nie wejdą do miejsca, gdzie przygotowałem im odpoczynek\" jak nie tym, którzy byli nieposłuszni?",
      "Widzimy więc, że nie mogli tam wejść z powodu niewiary!"
    ],
    [
      "Chociaż Boża obietnica wejścia do miejsca odpoczynku nadal obowiązuje, miejmy się na baczności, bo niektórzy mogą tam się nie dostać.",
      "Ewangelia dotarła do nas tak, jak do Izraelitów. Ale nie odniosło to żadnego skutku, bo nie przyjęli jej przez wiarę.",
      "Do miejsca odpoczynku wchodzimy bowiem jako ci, którzy wierzą. Bo inaczej: \"W wielkim gniewie obiecałem sobie: Nie wejdą do miejsca, gdzie przygotowałem im odpoczynek\" - mimo że od początku stworzenia jest on gotowy.",
      "Bo tak jest napisane o siódmym dniu stworzenia: \"Bóg odpoczął w siódmym dniu po wykonaniu wszystkich swoich dzieł\".",
      "A w poprzednim fragmencie czytamy: \"Nie wejdą do miejsca, gdzie przygotowałem im odpoczynek\".",
      "Zatem niektórzy tam wejdą, ale inni, ci, co wcześniej usłyszeli ewangelię, nie weszli, bo nie byli Bogu posłuszni.",
      "Bóg wyznaczył więc inny czas, \"dzisiaj\", przypominając po latach przez króla Dawida cytowane już słowa: \"Dziś, jeśli usłyszycie Jego głos, nie zatwardzajcie waszych serc\".",
      "Bo gdyby to Jozue wprowadził Izraelitów do miejsca odpoczynku, to wiele lat później Bóg nie mówiłby o innym dniu wejścia.",
      "Tak więc istnieje prawdziwy odpoczynek dla ludu Bożego.",
      "A kto do niego wchodzi, znajduje ulgę po swojej pracy - tak jak Bóg po ukończeniu dzieła stworzenia.",
      "Postarajmy się więc wejść do tego miejsca i nie bierzmy przykładu z nieposłuszeństwa Izraelitów.",
      "Słowo Boże jest bowiem żywe i skuteczne, ostrzejsze niż miecz obosieczny. Wnika w najgłębsze pokłady naszej duszy i ducha, myśli i uczuć. Potrafi ocenić nasze motywy i pragnienia serca.",
      "Żadne stworzenie nie ukryje się przed Bogiem - każdy jest dla Jego oczu nagi i bezbronny. I przed Nim zdamy sprawę ze wszystkiego.",
      "Skoro więc mamy wspaniałego arcykapłana, Jezusa, Syna Bożego, który wstąpił do nieba, niewzruszenie trzymajmy się naszej wiary.",
      "On przecież nie jest arcykapłanem, który nie potrafi współczuć naszej bezradności. On zasmakował wszelkich zmagań, dokładnie tak jak my - w wyjątkiem popełnienia grzechu.",
      "Dlatego z otwartym sercem biegnijmy pod tron Bożej łaski, by w trudnych chwilach znaleźć tam pomoc i miłosierdzie."
    ],
    [
      "Każdy arcykapłan to normalny człowiek, wybierany do reprezentowania przed Bogiem innych. Składa Mu dary i ofiary za grzechy.",
      "Może więc współczuć ludziom nieświadomym i zabłąkanym, bo sam doświadcza takich słabości.",
      "I musi składać ofiary nie tylko za grzechy innych, ale i za własne.",
      "Nie każdy może dostąpić zaszczytu bycia arcykapłanem - tylko ten, kto jak Aaron zostanie do tego powołany przez Boga.",
      "Podobnie i Chrystus nie mianował arcykapłanem sam siebie. Zrobił to Ten, który powiedział Mu: \"Ty jesteś moim Synem, Ciebie dziś zrodziłem\",",
      "a także w innym miejscu: \"Jesteś kapłanem na wieki, na wzór Melchizedeka\".",
      "Przebywając na ziemi, ze łzami i głośnym wołaniem prosił Boga, by uratował Go od śmierci. I został wysłuchany - ze względu na swoje oddanie Bogu.",
      "Chociaż był Synem Boga, nauczył się posłuszeństwa przez to, co wycierpiał.",
      "I jako doskonały stał się dawcą wiecznego zbawienia dla wszystkich, którzy są Mu posłuszni.",
      "A Bóg uczynił Go arcykapłanem na wzór Melchizedeka.",
      "Moglibyśmy jeszcze wiele na ten temat mówić, ale to chyba niemożliwe, bo nie chcecie słuchać.",
      "Po tak długim czasie powinniście nauczać innych, a tymczasem to was trzeba uczyć podstawowych prawd słowa Bożego. Potrzebujecie mleka jak niemowlęta, a nie normalnego pokarmu.",
      "Kto ciągle żywi się tylko mlekiem, ten nie wie, co to sprawiedliwość - bo nadal jest niemowlakiem.",
      "Pokarm stały jest przeznaczony dla dorosłych. Oni to dzięki ćwiczeniu nabyli umiejętności odróżniania dobra od zła."
    ],
    [
      "Przestańmy więc ciągle wracać do podstaw nauki o Chrystusie, ale zajmijmy się sprawami zaawansowanymi. Nie zaczynajmy znowu od fundamentów - od sprawy zerwania ze złym życiem i zaufania Bogu,",
      "od sprawy zanurzeń, zwyczaju nakładania rąk, zmartwychwstania, sądu ostatecznego.",
      "Zresztą, jeśli taka będzie wola Boga, to i do tego wrócimy.",
      "Bo nie da się odnowić ku nawróceniu tych, którzy raz zostali oświeceni, zakosztowali dobrodziejstw niebios, mieli udział w Duchu Świętym,",
      "zasmakowali wspaniałości słowa Bożego i doznali mocy przyszłego świata",
      "- a mimo to odwrócili się od Boga. Bo jakby na nowo krzyżują Syna Bożego i wystawiają Go na pośmiewisko.",
      "Gdy ziemia napije się deszczu i wyda z siebie wschodzące rośliny - po to jest przecież uprawiana - otrzymuje od Boga błogosławieństwo.",
      "Ale gdy rodzi tylko chwasty - jest bezużyteczna i skazana na przekleństwo. A jej końcem jest wypalenie.",
      "Najdrożsi, chociaż o tym mówimy, jesteśmy przekonani, że wy przynosicie dobre owoce, godne waszego zbawienia.",
      "Bóg nie postępuje niesprawiedliwie - nie zapomni o waszym trudzie, o miłości, jaką Mu okazywaliście, gdy pomagaliście innym wierzącym - co zresztą nadal robicie.",
      "Pragniemy, aby każdy z was utrzymywał tę gorliwość aż do końca, aż do wypełnienia się naszej nadziei.",
      "Nie chcemy, byście obniżali sobie poprzeczkę, ale naśladowali tych, którzy dzięki wierze i cierpliwości otrzymali od Boga wszystko, co obiecał.",
      "Weźmy, na przykład, obietnicę daną Abrahamowi: składając ją, Bóg powołał się na samego siebie - bo nie było nikogo większego niż On.",
      "Obiecał: \"Na pewno obficie ci pobłogosławię i niezwykle pomnożę twój ród\".",
      "I dzięki cierpliwości Abraham doczekał się spełnienia tej obietnicy.",
      "Ludzie przy swoich zobowiązaniach powołują się na kogoś większego od siebie. I w razie jakiegoś sporu, odwołują się to niego.",
      "Bóg również złożył przysięgę, by pokazać odbiorcom Jego obietnicy niezmienność swego zobowiązania.",
      "Ponieważ niemożliwe jest, by Bóg skłamał w tych dwóch sprawach - obietnicy i przysiędze - możemy z tego czerpać obfitą zachętę i mocno trzymać się nadziei spełnienia obietnicy.",
      "Jest ona dla naszej duszy jak kotwica dla statku - niewzruszona, mocna, zaczepiona za zasłoną niebios.",
      "Tam najpierw jako nasz reprezentant wszedł Jezus i stał się już na zawsze arcykapłanem na wzór Melchizedeka."
    ],
    [
      "Melchizedek był królem miasta Szalem i kapłanem Boga Najwyższego. To on wyszedł na spotkanie z Abrahamem, gdy ten wracał do domu po zwycięskiej bitwie z wieloma królami, i pobłogosławił go.",
      "Wtedy Abraham dał mu dziesiątą część wszystkich łupów. Imię Melchizedeka znaczy \"król sprawiedliwości\", a tytuł król Szalemu znaczy \"król pokoju\".",
      "Bez ojca i matki, bez przodków, bez początku i bez końca swoich dni - nic o nim nie wiadomo - pozostaje kapłanem na wieki, podobnie jak Syn Boży.",
      "Zwróćmy uwagę, jak wielki jest ten, któremu sam patriarcha Abraham złożył dziesięcinę.",
      "Kapłani Izraela, z rodu Lewiego, zgodnie z Prawem pobierają dziesięcinę od swojego narodu - ludzi wywodzących się z rodu Abrahama.",
      "Melchizedek nie był spokrewniony z Abrahamem, a jednak przyjął od niego dziesięcinę - i pobłogosławił tego, któremu sam Bóg złożył obietnicę.",
      "A bez dwóch zdań wiadomo, że to ktoś mniejszy przyjmuje błogosławieństwo od kogoś większego.",
      "Lewici przyjmują dziesięciny, chociaż są zwykłymi śmiertelnikami. A Melchizedek jakby żył nadal.",
      "Można nawet powiedzieć, że to Lewi, który jako pierwszy kapłan przyjmował dziesięcinę, sam ją złożył.",
      "Był bowiem w łonie Abrahama, gdy Melchizedek wyszedł mu na spotkanie.",
      "Gdyby więc kapłaństwo lewickie mogło wypełnić Boże zamiary - bo to dzięki niemu Izrael otrzymał Prawo - to po co Bóg posyłałby kapłana na wzór Melchizedeka, a nie z linii Aarona?",
      "Skoro zmianie ulega rodzaj kapłaństwa, to i zachodzi konieczność zmiany Prawa.",
      "Bo Ten, o którym mówimy, należał do innego rodu, z którego nikt nie pełnił funkcji kapłańskich przy ołtarzu.",
      "Wiadomo przecież, że nasz Pan pochodził rodu Judy. A Mojżesz nic nie mówił o kapłanach z tego rodu.",
      "Widać więc jeszcze wyraźniej, że pojawił się nowy kapłan, na wzór Melchizedeka,",
      "który mianowany został nie według prawa mówiącego o pochodzeniu, lecz na mocy płynącej z niezniszczalnego życia.",
      "Jak to jest napisane: \"Jesteś kapłanem na wieki na wzór Melchizedeka\".",
      "Tak więc unieważnione zostaje dotychczasowy przepis Prawa jako słaby i nieskuteczny.",
      "Bo Prawo nie czyniło nikogo doskonałym. W jego miejsce otrzymaliśmy nową, lepszą nadzieję, dzięki której naprawdę możemy się zbliżyć do Boga.",
      "Dotychczasowi kapłani byli nimi normalnie, bez Bożej przysięgi.",
      "Chrystus zaś otrzymał przysięgę. Bóg bowiem powiedział: \"Przysiągł Pan i nie zmieni tego: Jesteś kapłanem na wieki\".",
      "Dlatego też Jezus jest gwarantem o wiele donioślejszego przymierza.",
      "Tamtych kapłanów musiało być wielu, bo śmierć przerywała ich funkcję.",
      "Jezus żyje wiecznie i jest kapłanem, który nie potrzebuje następcy.",
      "Dlatego też może raz na zawsze zbawić tych, którzy przez Niego przychodzą do Boga. On żyje cały czas - po to, by się za nimi u Niego wstawiać.",
      "Właśnie takiego arcykapłana potrzebowaliśmy: świętego i niewinnego, bez żadnej skazy, który sam nie jest grzesznikiem, który został wywyższony ponad niebiosa.",
      "On nie potrzebuje, jak dawni kapłani, składać codziennie ofiar najpierw za własne grzechy, a potem za grzechy ludu. Uczynił to tylko raz, składając siebie samego jako ofiarę na krzyżu.",
      "Prawo ustanawiało arcykapłanami słabych ludzi. Zaś przysięga złożona już po nadaniu Prawa ustanawia arcykapłanem Syna, który jest doskonały na wieki."
    ],
    [
      "Można to ująć w ten sposób: Mamy arcykapłana, który zasiadł po prawej stronie tronu Majestatu w niebiosach.",
      "Służy w świątyni niebiańskiej, jedynej prawdziwej, zbudowanej nie przez ludzi, ale przez samego Pana.",
      "Do zadań każdego arcykapłana należy składanie darów i ofiar. Dlatego też Chrystus musiał również złożyć swoją ofiarę.",
      "Gdyby więc pełnił służbę na ziemi, nie mógłby być kapłanem, bo tu już byli kapłani składający dary według Prawa.",
      "Ale oni służą jedynie temu, co jest odbiciem i cieniem rzeczywistości niebiańskiej. Gdy Mojżesz budował przybytek, Bóg nakazał mu: \"Patrz i zrób wszystko według wzoru, jaki ujrzałeś na górze Synaj\".",
      "Zaś Chrystusowi została powierzona służba o wiele ważniejsza, bo jest On pośrednikiem o wiele ważniejszego przymierza, opartego na obietnicach samego Boga.",
      "Gdyby pierwsze przymierze było doskonałe, nie byłoby potrzeby zawierania nowego.",
      "Ale sam Bóg to potwierdził: \"Nadchodzi dzień - mówi Pan - gdy zawrę z domem Izraela i domem Judy nowe przymierze.",
      "Nie takie, jakie zawarłem z ich przodkami, gdy ująłem ich za rękę i wyprowadziłem z Egiptu. Nie takie, bo oni warunków tamtego przymierza nie dotrzymali, więc i Ja się od nich odwróciłem - mówi Pan.",
      "Oto zawrę wkrótce z ludem Izraela nowe przymierze - mówi Pan. Włożę swoje prawa w ich umysły i wypiszę je w ich sercach. I będę ich Bogiem, a oni moim ludem.",
      "I nikt nie będzie musiał uczyć sąsiada ani swego brata: 'Powinieneś poznać Pana' - bo będą Mnie znać wszyscy, wielcy i mali.",
      "Przebaczę im ich przestępstwa i nigdy nie będę pamiętał o ich grzechach\".",
      "Mówiąc więc o \"nowym\" przymierzu, poprzednie uznał Bóg za przestarzałe. A to, co stare i nieaktualne, jest już niepotrzebne."
    ],
    [
      "Pierwsze przymierze miało swoje przepisy o służbie Bożej oraz święte miejsca.",
      "Zbudowany został święty namiot. W pierwszej jego części - nazywanej Miejscem Świętym - stał złoty świecznik i stół z poświęconymi chlebami.",
      "W części drugiej, zwanej Miejscem Najświętszym, za zasłoną",
      "znajdował się złoty ołtarz do palenia wonności i arka Przymierza, pokryta czystym złotem. Wewnątrz niej znajdowały się złoty dzban z manną, laska Aarona, która kiedyś zakwitła, oraz tablice z Dekalogiem.",
      "Na arce znajdowały się posągi aniołów - cherubinów, strażników Bożej chwały, które osłaniały skrzydłami część zwaną przebłagalnią. Ale nie wdawajmy się zbyt głęboko w szczegóły.",
      "Wszystko było tak urządzone, że kapłani cały czas mogli wchodzić do części pierwszej i wykonywać swoją służbę.",
      "Do drugiej części wchodził wyłącznie arcykapłan i to tylko raz w roku. Wnosił tam krew ofiary, złożonej za grzechy jego i całego ludu.",
      "W ten sposób Duch Święty chciał nam pokazać, że dopóki istniała pierwsza część namiotu, wejście do Miejsca Najświętszego nie było otwarte.",
      "Jest to dla nas ważna lekcja. Dary i ofiary przynoszone w ramach starego porządku nie mogły udoskonalić serc ludzi, którzy je składali.",
      "Ograniczało się to bowiem tylko do rzeczy zewnętrznych: jedzenia, picia, obmywania się - aż do czasu nadejścia rzeczywistości doskonalszej.",
      "Gdy więc przyszedł Chrystus, arcykapłan nadchodzącego porządku, wszedł raz na zawsze do Miejsca Najświętszego - nie przez tę ziemską, zbudowaną przez ludzi część namiotu, ale przez wspanialszą i doskonalszą.",
      "I nie z krwią zwierząt, ale z własną przelaną krwią. Wszedł i zapewnił nam wieczne zbawienie.",
      "Jeśli bowiem krew wołów i kozłów oraz popiół zwierząt ofiarnych mogły oczyszczać z grzechu ludzkie ciała,",
      "to o ile doskonalej krew nieskazitelnego Chrystusa, którzy przez Ducha wiecznego ofiarował samego siebie Bogu, oczyści nasze serca z martwych czynów, byśmy mogli służyć żywemu Bogu.",
      "On po to jest pośrednikiem w nowym przymierzu, aby wszyscy powołani mieli udział w Bożym błogosławieństwie. Bo umarł, aby ich wybawić od kary za grzechy, które popełnili, gdy obowiązywało jeszcze dawne przymierze.",
      "By testament zaczął obowiązywać, musi najpierw umrzeć ten, kto go sporządził.",
      "Dokument ten nabiera mocy po jego śmierci - gdy żyje, jego postanowienia nie obowiązują.",
      "Dlatego właśnie pierwsze przymierze nie mogło obyć się bez krwi.",
      "Gdy bowiem Mojżesz ogłosił ludowi wszystkie Boże Prawa, wziął do ręki gałązkę hizopu i szkarłatną wełnę, zanurzył we krwi zwierząt ofiarnych zmieszanej z wodą i pokropił nią księgę oraz cały lud.",
      "Potem rzekł: \"Oto krew przymierza, które zawarł z wami Bóg\".",
      "Pokropił również święty namiot i wszystkie naczynia przeznaczone do służby Bożej.",
      "Właściwie w ramach dawnego przymierza prawie wszystko oczyszczane było przez pokropienie krwią. A bez przelania krwi nie ma przebaczenia grzechów.",
      "Niezbędne więc było, by rzeczy stanowiące jedynie cień rzeczywistości niebiańskiej oczyszczane były w ten sposób. Natomiast rzeczy w niebie wymagały doskonalszych ofiar.",
      "Dlatego Chrystus wstąpił nie do Miejsca Najświętszego, zbudowanego przez ludzi według niebiańskiego wzoru, ale do samego nieba, aby stać się naszym reprezentantem przed Bogiem.",
      "I nie musi ofiarowywać siebie wielokrotnie, jak to czyni co roku arcykapłan, wchodząc do Miejsca Najświętszego nie ze swoja krwią, ale z krwią zwierząt ofiarnych.",
      "Bo wtedy musiałby wiele razy umierać od początku istnienia świata. On jednak tylko raz, przy końcu czasów, pojawił się z własną ofiarą za nasz grzech.",
      "I tak jak przeznaczeniem ludzi jest raz umrzeć i pójść przed Boży sąd,",
      "tak i Chrystus raz ofiarował się za grzechy wielu ludzi. A drugi raz pojawi się ze zbawieniem dla tych, którzy Go wyczekują - nie w związku z ich grzechami."
    ],
    [
      "Prawo dotyczy jedynie zapowiedzi tej rzeczywistości, która ma nadejść - nie dotyka jej samej. Dlatego ofiary, ciągle te same, składane co roku, nigdy nie będą w stanie doskonale oczyścić tych, którzy je przynoszą.",
      "Bo gdyby mogły, to ustałoby ich składanie. Osoba ofiarująca raz na zawsze by się oczyściła i przestałby mieć poczucie winy z powodu grzechów.",
      "Ale coroczna ofiara przebłagalna jedynie przypomina popełnione grzechy.",
      "Bo to niemożliwe, aby krew zwierząt mogła z nich oczyścić.",
      "Toteż Chrystus, przychodząc na świat, powiedział: \"Nie chciałeś ofiary ani daru, ale udoskonaliłeś moje ciało.",
      "Nie zadowalały Cię ofiary całopalne i ofiary za grzechy.",
      "Wtedy powiedziałem: Oto przychodzę wypełnić Twoją wolę, Boże - jak mówi o Mnie Pismo\".",
      "Najpierw powiedział: \"Ofiar, darów, ofiar całopalnych i ofiar za grzechy nie chciałeś, nie zadowalały Cię\" - choć są one składane według Prawa.",
      "Następnie dodał: \"Oto przychodzę wypełnić Twoją wolę\". Usuwa pierwsze Prawo, aby ustanowić nowe.",
      "Dlatego z woli Boga raz na zawsze jesteśmy uświęceni dzięki ofierze, jaką z samego siebie złożył Jezus.",
      "Każdy kapłan starego przymierza co dzień stawał do służby, aby wiele razy składać te same ofiary, które i tak nigdy nie oczyszczą z grzechów.",
      "Ale Chrystus złożył tylko jedną ofiarę i już na zawsze zasiadł po prawej stronie Boga,",
      "gdzie tylko czeka, aż wszyscy wrogowie legną u Jego stóp.",
      "Tą jedną ofiarą uczynił na zawsze doskonałymi tych, których uświęca.",
      "Potwierdza to nam również Duch Święty w słowach:",
      "\"Takie oto przymierze z nimi zawrę w owych dniach - mówi Pan. Włożę moje prawa do ich serc, wypiszę je w ich umysłach.",
      "I nie wspomnę więcej ich grzechów i przestępstw\".",
      "A gdy ma miejsce oczyszczenie z grzechów, to ofiara za grzech nie jest już potrzebna.",
      "Zatem, moi drodzy, dzięki krwi Jezusa mamy otwarte wejście do Miejsca Najświętszego.",
      "To jest nowa, życiodajna droga, którą otworzył przed nami, rozdzierając zasłonę swego ludzkiego ciała.",
      "On jest arcykapłanem w domu Bożym.",
      "A skoro tak właśnie jest, to przychodźmy do Boga ze szczerego serca, pełni ufności. Nasze serca zostały oczyszczone z brudów, a ciała obmyte czystą wodą.",
      "Niewzruszenie oczekujmy spełnienia się naszej nadziei, bo Ten, który złożył obietnicę, dotrzymuje słowa.",
      "Pobudzajmy się do okazywania miłości i do dobrych czynów.",
      "Nie opuszczajmy naszych spotkań, jak to niektórzy mają w zwyczaju, ale dodawajmy sobie otuchy - zwłaszcza gdy widzimy zbliżający się dzień powrotu Pana.",
      "Jeśli bowiem poznaliśmy prawdę o przebaczeniu i z rozmysłem grzeszymy, to nie ma już dla nas dodatkowej ofiary za grzechy.",
      "Pozostaje tylko oczekiwanie w strachu na Boży sąd i ogień, który pochłonie wrogów Boga.",
      "Kto odrzucał Prawo Mojżeszowe, ponosił karę śmierci bez litości na podstawie zeznań dwóch lub trzech świadków.",
      "Pomyślcie zatem, o ile surowsza kara spotka tego, kto podeptał ofiarę Syna Bożego, zbagatelizował pieczętującą przymierze krew, która go uświęciła, i znieważył Ducha obdarzającego łaską?",
      "Bo znamy Tego, który powiedział: \"Do Mnie należy wymierzanie sprawiedliwości - to Ja odpłacam\" oraz: \"Sam Pan osądzi swój lud\".",
      "Straszna to rzecz wpaść w ręce Boga żywego.",
      "Przypomnijcie sobie czasy, gdy po poznaniu Pana zmagaliście się z ogromem cierpień.",
      "Byliście pośmiewiskiem, poniżani i bici, a jednocześnie przechodziliście to samo, co inni wierzący.",
      "Mogliście współczuć uwięzionym i pomimo utraty całego majątku byliście pełni radości. Bo wiecie, że macie wspanialszy i trwały skarb!",
      "Nie porzucajcie więc swej ufności w Panu, bo będzie ona nagrodzona.",
      "Potrzeba wam teraz wytrwałości, byście wykonali wolę Boga i otrzymali to, co On obiecał.",
      "\"Jeszcze tylko chwila, jeszcze trochę, a On przyjdzie i nie spóźni się\".",
      "\"A mój sprawiedliwy będzie żył dzięki wierze. Jeśli się wycofa, nie będzie Mi się podobał\".",
      "My jednak się nie wycofujemy z ufania Panu i nie ściągamy na siebie zguby. Przeciwnie, wiara w Niego zapewnia zbawienie naszym duszom."
    ],
    [
      "Bo to wiara jest gwarantem spełnienia się naszej nadziei, jest argumentem na rzeczywistość niewidzialną.",
      "To ze względu na nią w przeszłości Bóg doceniał ludzi.",
      "To dzięki wierze wiemy, że cały wszechświat powstał na dźwięk słowa Boga - stał się widzialny z rzeczywistości niewidzialnej.",
      "To dzięki wierze Abel złożył lepszą ofiarę niż Kain. Bóg potwierdził, że Abel jest sprawiedliwy, a jego wiara przemawia nadal, choć on sam nie żyje.",
      "To dzięki wierze Bóg zabrał do siebie Henocha, który nie doświadczył śmierci. I nikt go nie mógł odnaleźć, bo Bóg go zabrał. Ale zanim to się stało, potwierdził, że ma upodobanie w Henochu.",
      "Bo bez wiary nie można się Bogu podobać. Kto chce do Niego przyjść, musi wierzyć, że On istnieje i nagradza tych, którzy Go szukają.",
      "To dzięki wierze Noe zbudował arkę, by ratować swoją rodzinę. Usłyszał bowiem o nadchodzących wydarzeniach i głęboko się tym przejął. Jego wiara była wyrokiem dla świata i podstawą jego usprawiedliwienia.",
      "To dzięki wierze Abraham usłuchał wezwania Bożego, by wyruszyć do kraju, który miał być jego dziedzictwem. Poszedł, nie wiedząc nawet, dokąd idzie.",
      "To dzięki wierze mieszkał tam w namiocie jak wędrowiec, podobnie zresztą jak Izaak i Jakub, którzy również otrzymali tę samą obietnicę.",
      "Bo czekał na miasto zbudowane na fundamentach, którego sam Bóg jest architektem i wykonawcą.",
      "To dzięki wierze niepłodna już Sara, pomimo podeszłego wieku, zaszła w ciążę. Uznała, że można zaufać Bogu dającemu obietnicę.",
      "Dlatego z prawie martwego już mężczyzny Bóg wywiódł cały naród - tak liczny jak gwiazdy na niebie, tak niezliczony jak piasek na brzegu morza.",
      "Wspomniani tu ludzie wiary umarli i nie doczekali się spełnienia wszystkich obietnic. Ale ujrzeli je z daleka i ucieszyli się. Przyznali też, że na tej ziemi są jedynie cudzoziemcami w drodze.",
      "Tym samym dowiedli, że prawdziwej ojczyzny jeszcze szukają.",
      "Gdyby pragnęli tej, którą opuścili, mogliby do niej wrócić.",
      "Ale teraz przebywają już w tej właściwej - niebiańskiej. Dlatego Bóg nie wstydzi się nazywać ich Bogiem. Dla nich też zbudował miasto w niebiosach.",
      "To dzięki wierze Abraham, podczas próby, ofiarował na ołtarzu swego jedynego syna Izaaka - on, który otrzymał obietnicę,",
      "któremu powiedziano: \"W Izaaku są twoi potomkowie\".",
      "Był bowiem przekonany, że Bóg ma moc ożywić jego syna. I w pewnym sensie tak właśnie się stało.",
      "To dzięki wierze i nadziei na to, co ma nastąpić, Izaak pobłogosławił przyszłość obydwu swoich synów: Jakuba i Ezawa.",
      "To dzięki wierze umierający Jakub pobłogosławił synów Józefa i wsparty na lasce oddał pokłon Bogu.",
      "To dzięki wierze umierający Józef wspomniał o wyjściu Izraelitów z Egiptu i przykazał zabrać wtedy jego prochy.",
      "To dzięki wierze rodzice nowo narodzonego Mojżesza ukrywali go przez trzy miesiące. Widzieli, że Bóg dał im wyjątkowe dziecko, i nie przestraszyli się rozkazów faraona.",
      "To dzięki wierze Mojżesz, gdy dorósł, odrzucił godność syna córki faraona.",
      "Wolał cierpienie z ludem Bożym niż doczesną przyjemność z grzechu.",
      "Uznał poniżenie dla Chrystusa za więcej warte niż wszystkie skarby Egiptu. Oczekiwał bowiem nagrody od Boga.",
      "To dzięki wierze opuścił Egipt i nie przestraszył się gniewu faraona. Odwagi dodawało mu wpatrywanie się w to, co niewidzialne.",
      "To dzięki wierze zarządził Paschę i nakazał zaznaczyć drzwi krwią baranka, by anioł niszczący w Egipcie wszystko, co pierworodne, oszczędził Izraelitów.",
      "To dzięki wierze Izraelici suchą stopą przeszli Morze Czerwone. A ścigający ich Egipcjanie zostali pochłonięci przez wodę.",
      "To dzięki wierze oblegających runęły otaczane przez siedem dni mury Jerycha.",
      "To dzięki wierze prostytutka Rachab nie zginęła wtedy z innymi mieszkańcami. Udzieliła bowiem schronienia szpiegom izraelskim.",
      "Czy muszę przytaczać dalsze przykłady? Zbyt wiele czasu zabrałoby mi pisanie o Gedeonie, Baraku, Samsonie, Jeftem, Dawidzie, Samuelu i o innych prorokach.",
      "To dzięki wierze pokonali wrogie królestwa, sprawiedliwie rządzili, doświadczyli spełnienia Bożych obietnic, zamknęli lwom paszcze,",
      "pokonali żar nieugaszonego ognia, uniknęli śmierci w walce, zostali wzmocnieni w swej bezsilności, okazali męstwo w czasie walki, zmusili do ucieczki całe armie.",
      "To dzięki ich wierze niektóre kobiety mogły ujrzeć powstanie z martwych swoich najbliższych. Ale byli i tacy, którzy zostali zamęczeni na śmierć. Choć mogli być wolni, wybrali zmartwychwstanie do życia wiecznego.",
      "Innych poniżono i biczowano, zakuto w kajdany i osadzono w lochach.",
      "Byli kamienowani, przerzynani piłą, zabijani mieczem. Tułali się po pustyniach i górach, kryjąc się w norach i jaskiniach, odziani w owcze i kozie skóry,",
      "nękani, prześladowani, sponiewierani. Ale cały świat nie był ich godny.",
      "Wszyscy oni, choć wierzyli, nie doczekali się spełnienia obietnic.",
      "Bóg nie chciał bowiem, żeby osiągnęli swój cel przed nami."
    ],
    [
      "Skoro więc patrzy na nas tak wielu ludzi wiary, odrzućmy wszystko, co nam przeszkadza - a zwłaszcza grzech - i wytrwale biegnijmy do mety w tych zawodach życia.",
      "Wpatrujmy się w Jezusa, Początek i Koniec naszej wiary. On zgodził się ponieść haniebną śmierć na krzyżu, bo wiedział, jaka oczekuje Go radość. I zasiadł po prawej stronie Bożego tronu.",
      "Pomyślcie, ile On zniósł z ręki grzesznych ludzi, i nie dajcie się osłabić ani zniszczyć.",
      "Przecież nie zmagaliście się jeszcze z grzechem aż do krwi.",
      "Czyżbyście zapomnieli, jakie wezwanie jest do was - dzieci Bożych - skierowane? \"Synu mój, nie lekceważ karcenia Pana. Nie załamuj się, gdy cię koryguje.",
      "Bo Pan karci tego, kogo miłuje, chłoszcze każdego, kogo uważa za swoje dziecko\".",
      "Znoście karcenie Boga, bo On postępuje z wami jak z dziećmi. Czy jest syn, którego ojciec by nie karcił?",
      "Jeśli nie doświadczacie karcenia - a wszyscy go doświadczają - to jesteście bękartami, a nie Bożymi dziećmi.",
      "Jeśli szanujemy naszych ziemskich ojców, którzy nas karcą, to czy nie powinniśmy pozwolić duchowemu Ojcu, by nas wychowywał i uczył żyć?",
      "Oni wychowali nas, jak umieli, na krótkie dni ziemskiego życia. Bóg robi to, byśmy mieli udział w Jego świętości.",
      "Żadne karcenie nie przynosi w danej chwili radości, ale ból. Potem jednak owocuje pokojem i prawością charakteru.",
      "Wyprostujcie więc zniechęcone ręce i omdlałe kolana.",
      "Kroczcie prostymi drogami, aby ci, którzy idą za wami, choć utykający, nie upadali, ale nabierali sił.",
      "Dążcie do pokoju ze wszystkimi - i do świętego życia, bez którego nikt Pana nie zobaczy.",
      "I pilnujcie, by nikt z was nie oddalał się od Bożej łaski, by nie zakorzeniło się i nie rozrosło zgorzknienie, które swą trucizną może dotknąć wielu ludzi.",
      "Pilnujcie, aby nie wkradł się między was ktoś niemoralny ani bezbożny - jak Ezaw, który za jeden posiłek sprzedał prawo pierworództwa.",
      "A wiecie, że gdy potem chciał odzyskać błogosławieństwo ojca, został odrzucony. Było już za późno na opamiętanie się, mimo że płakał i gorzko żałował.",
      "Wy bowiem nie zbliżyliście się do zwykłej góry, gdzie był buchający ogień, ciemność, mrok i straszna burza,",
      "gdzie rozległ się dźwięk trąby i głos tak potężny, że Izraelici pouciekali, by nie słyszeć przejmujących słów Boga.",
      "Przeraził ich bowiem nakaz: \"Nawet zwierzę, które dotknie góry, musi zostać ukamienowane\".",
      "Wszystko było tak przerażające, że nawet Mojżesz powiedział: \"Cały się trzęsę ze strachu!\"",
      "Wy zbliżyliście się do góry Syjon i do miasta żywego Boga, niebiańskiego Jeruzalem, do niezliczonej rzeszy aniołów, do wielkiego zgromadzenia",
      "i do kościoła pierworodnych, zapisanych w niebiosach, i do Boga, który jest Sędzią wszystkiego. Zbliżyliście się także do duchów już odkupionych, doskonałych ludzi",
      "i do samego Jezusa, Pośrednika nowego przymierza, do Jego uniewinniającej krwi, która przemawia głośniej niż krew Abla.",
      "Dlatego uważajcie, żeby nie oddalać się od Tego, który do was przemawia. Bo jeśli Izraelici nie uniknęli kary za nieposłuszeństwo wobec Mojżesza tu, na ziemi, to tym bardziej my - jeśli odwrócimy się od Tego, który jest w niebie.",
      "Wtedy od Jego głosu zadrżała ziemia. Teraz zaś, jak sam powiedział: \"Jeszcze raz wstrząsnę - ziemią i niebiosami\".",
      "Słowa \"jeszcze raz\" oznaczają, że runie to, co chwiejne, by zostało tylko to, co niewzruszone.",
      "Skoro więc posiedliśmy niewzruszone królestwo, żyjmy łaską, dzięki której nasza służba podoba się Bogu - pełni świętej bojaźni,",
      "bo nasz Bóg jest jak ogień trawiący."
    ],
    [
      "Mocno się kochajcie!",
      "Nie zapominajcie ani na chwilę o okazywaniu gościnności. Bo dzięki temu niektórzy, zupełnie nieświadomie, aniołów gościli.",
      "Pamiętajcie o więźniach - jakbyście sami byli aresztowani, i o uciskanych - bo ból nie jest wam obcy.",
      "Niech wszyscy cenią instytucję małżeństwa i zachowują czystość łoża małżeńskiego. Bo Bóg ukarze żyjących w niemoralności seksualnej.",
      "Nie kochajcie pieniędzy - bądźcie zadowoleni z tego, co macie. Bóg przecież powiedział: \"Nie porzucę cię i nigdy nie pozostawię\".",
      "Śmiało więc możemy mówić: \"Pan mi pomaga, więc nie będę się bał, bo co mi może zrobić jakiś człowiek?\"",
      "Przypominajcie sobie swoich przywódców duchowych, którzy uczyli was słowa Bożego. Widząc to, jak odeszli, bierzcie z nich przykład i tak jak oni ufajcie Panu.",
      "Jezus Chrystus jest taki sam wczoraj, dzisiaj i na zawsze.",
      "Dlatego nie dajcie się porwać nowym, dziwnym naukom. Umacniajcie swoje serca łaską, nie \"duchowymi\" potrawami, które nic a nic nie pomogły tym, którzy je spożywali.",
      "Z naszego ołtarza nie mogą jeść ci, którzy służą w świątyni ziemskiej.",
      "Zgodnie z Prawem, arcykapłan przynosił do świątyni krew zwierząt składanych jako ofiara za grzechy, podczas gdy ich ciała palono poza obozem.",
      "Dlatego również Jezus cierpiał i umarł na zewnątrz - by własną krwią uświęcić lud.",
      "Wyjdźmy więc i my do Niego na zewnątrz, by dzielić Jego pohańbienie.",
      "Bo ten świat nie jest naszym domem - czekamy na ten, który nadejdzie, z nieba.",
      "Dlatego nieustannie składajmy Bogu przez Niego ofiarę chwały - owoc ust wyznających Jego imię!",
      "Nie zapominajcie czynić dobrze i dzielić się z innymi - ponieważ takie ofiary podobają się Bogu.",
      "Chętnie i bez ociągania słuchajcie swoich duchowych przywódców. Czuwają oni bowiem nad waszymi duszami i odpowiadają za to przed Bogiem. Wasza postawa pomoże im to robić z radością - bez przygnębienia, co nie byłoby dla was korzystne.",
      "Módlcie się za nas - jesteśmy przekonani, że mamy czyste sumienie i nadal chcemy we wszystkim postępować godnie.",
      "Zachęcam was szczególnie do modlitwy, bym jak najszybciej mógł do was przybyć.",
      "A Bóg pokoju, który ożywił z martwych Jezusa, naszego Pana, wielkiego Pasterza, i przypieczętował przymierze z nami Jego krwią,",
      "niech was uzdalnia do wszelkiego dobra, byście pełnili Jego wolę. On będzie sprawiał w was to, co się Mu podoba dzięki Jezusowi Chrystusowi. Jemu niech będzie chwała na wieki wieków. Amen.",
      "Najdrożsi, przyjmijcie te słowa zachęty, choć nie dużo napisałem w tym liście.",
      "Wiedzcie, Tymoteusz, nasz drogi brat, wyszedł już z więzienia. Jeśli wkrótce do mnie przybędzie, odwiedzimy was obydwaj.",
      "Przekażcie ode mnie pozdrowienia waszym przełożonym i wszystkim wierzącym. Pozdrawiają was chrześcijanie z Italii.",
      "Niech Boża łaska będzie z wami wszystkimi!"
    ]
  ],
  "Jk": [
    [
      "Ja, Jakub, oddany sługa Boga i Jezusa Chrystusa, naszego Pana, przesyłam serdeczne pozdrowienia dwunastu pokoleniom wierzących pochodzenia hebrajskiego, rozproszonym po całym świecie.",
      "Drodzy przyjaciele! Ilekroć napotykacie w życiu rozmaite trudności, traktujcie je jako powód do radości!",
      "Wiedzcie, że gdy wasza wiara poddawana jest próbie, stajecie się wytrwalsi.",
      "A gdy wytrwałość będzie w pełni rozwinięta, wy sami staniecie się dojrzali i w pełni ukształtowani, pozbawieni wszelkich wad.",
      "Jeżeli zaś ktoś z was potrzebuje w życiu mądrości, to niech poprosi o nią Boga - On zawsze udziela jej wszystkim bez żadnych obiekcji.",
      "Ale niech prosi z pełną ufnością, bez powątpiewania. Wątpiący bowiem jest podobny do morskiej fali, gnanej i miotanej wiatrem w różne strony.",
      "Taki człowiek nie może oczekiwać, że cokolwiek od Pana otrzyma,",
      "bo jest wewnętrznie rozdarty i niestabilny w całym swoim życiu.",
      "Natomiast dumny może być chrześcijanin niewiele znaczący na tym świecie, bo ma dużą wartość w oczach Pana.",
      "Bogaty zaś niech pamięta, że niczym są dla Pana jego bogactwa, których ziemski blask zwiędnie jak kwiat.",
      "Bo jak słońce wschodzi i swym żarem wysusza roślinę i jej więdnące kwiaty, które tracą swą piękność, tak człowiek bogaty przeminie wraz ze wszystkimi swymi sukcesami.",
      "Pełen błogosławieństwa jest zaś człowiek, który opiera się pokusom. Jego wiara staje się wypróbowana, o on otrzyma koronę życia, przyrzeczoną tym, którzy kochają Boga.",
      "Ale gdy ktoś doświadcza pokus, niech nie twierdzi: \"To Bóg popycha mnie do złego\". Bóg bowiem ani nie doświadcza pokus do czynienia zła, ani nikogo do tego nie popycha.",
      "Każdy jest kuszony przez tkwiącą w nim pożądliwość, która go nęci i usidla.",
      "Następnie pożądliwość, gdy pocznie, rodzi grzech, a gdy grzech dojrzeje, rodzi śmierć.",
      "Nie dajcie się zatem, drodzy przyjaciele, wprowadzić w błąd.",
      "Wszystko, co dobre i doskonałe, pochodzi z nieba, od Boga, Ojca wszelkiej światłości, u którego nie żadnej zmiany ani zmiennego cienia.",
      "To On postanowił zrodzić nas przez słowo prawdy, byśmy byli najlepszą częścią Jego stworzenia.",
      "Drodzy przyjaciele! Niech każdy z was będzie szybki do słuchania, a powolny, jeśli chodzi o mówienie i wybuchanie gniewem.",
      "Bo gniew nie prowadzi do czynów podobających się Bogu.",
      "Wymiećcie więc ze swego życia wszelki brud i zło i z całą łagodnością przyjmijcie zasadzone w was słowo Boże, które ma moc zbawić wasze dusze.",
      "Pamiętajcie jednak, by wprowadzać to słowo w czyn, by nie być słuchaczem, który tylko udaje, że słucha.",
      "Człowiek, który słucha, ale nie wprowadza słowa w życie, przypomina kogoś, kto przegląda się w lustrze.",
      "Popatrzy na siebie i odchodzi, po czym zapomina, jak wyglądał.",
      "Natomiast ten, kto głęboko wejrzał w doskonałe Prawo Boże, prawo niosące wolność, i trwa przy nim, ten nie jest jak szybko zapominający słuchacz - on wprowadza słowo w czyn i otrzyma błogosławieństwo jako wykonawca słowa.",
      "Jeśli ktoś uważa się za wyjątkowo pobożnego, a nie panuje nad swoim językiem, to sam siebie oszukuje, a jego pobożność to frazes.",
      "Dla Boga, który jest naszym Ojcem, prawdziwa i nienaganna pobożność to pomaganie sierotom i wdowom w ich ciężkiej sytuacji oraz nieuleganie złym wpływom tego świata."
    ],
    [
      "Przyjaciele, pamiętajcie, że nasze zaufanie do wspaniałego Pana, Jezusa Chrystusa, nie przejawia się w stronniczości.",
      "Załóżmy, że na wasze zgromadzenie przychodzi ktoś bogaty, z sygnetem na palcu, w drogim ubraniu, oraz ktoś biedny, w ubraniu zniszczonym.",
      "A wy patrzycie na wspaniały ubiór pierwszego i mówicie: \"Siądź na honorowym miejscu\". Do biednego zaś mówicie: \"Wiesz, stań sobie tam z boku\" albo: \"Usiądź sobie na podłodze\".",
      "Czyż nie jest to dyskryminacja i wydawanie złego osądu?",
      "Drodzy przyjaciele, posłuchajcie mnie uważnie. Czyż Bóg nie wybrał właśnie tych ubogich ludzi, by byli bogaci dzięki wierze i odziedziczyli królestwo Boże, obiecane tym, którzy Boga kochają?",
      "Wy jednak wzgardziliście biednym. A czy to nie bogaci was gnębią i ciągają po sądach?",
      "Czy to nie oni drwią z Chrystusa, którego wspaniałe imię nosicie?",
      "Jeśli jednak kierujecie się królewską zasadą zawartą w Piśmie: \"Kochaj bliźniego jak samego siebie\", wtedy postępujecie właściwie.",
      "Natomiast dyskryminując ludzi, popełniacie grzech, a Boże prawo uznaje was za przestępców.",
      "Bo nawet jeśli ktoś przestrzega całego Prawa, a naruszy tylko jedno z przykazań, jest winien, tak samo jak ten, kto złamał wszystkie.",
      "Bóg, który powiedział: \"Nie cudzołóż\", powiedział także: \"Nie zabijaj\". Jeśli więc nie cudzołożyłeś, ale kogoś zabiłeś, jesteś według Prawa przestępcą.",
      "Dlatego mówcie i postępujcie tak, byście zostali dobrze osądzeni przez Prawo dające wolność.",
      "Nie będzie bowiem miłosierdzia dla tego, kto sam go nie okazywał. A miłosierdzie góruje nad wyrokiem sądowym.",
      "Przyjaciele! Jaki jest sens mówić, że się ufa Bogu, a nie zamieniać tego w czyny? Czy taka wiara może kogoś zbawić?",
      "Załóżmy, że jakiś chrześcijanin lub chrześcijanka nie mają w co się ubrać i co jeść.",
      "A ktoś z was powie im: \"No cóż, idź z Bogiem. Jakoś się ubierz i najedz\", ale nie da im tego, co dla egzystencji niezbędne. Jaki to ma sens?",
      "Tak samo zaufanie do Boga, z którego nie wypływają czyny, jest samo w sobie puste i bezwartościowe.",
      "Ktoś jednak może powiedzieć: \"Jeden ufa Bogu, a drugi pełni dobre czyny\". Jak udowodnisz, że ufasz Bogu, skoro nie wypływają z tego czyny? Bo ja mogę ci pokazać swoje zaufanie za pomocą moich czynów.",
      "Twierdzisz, że wierzysz w Boga? To dobrze, ale demony też tak wierzą i aż drżą ze strachu.",
      "Niemądry człowieku! Udowodnić ci, że taka wiara, z której nie wypływają czyny, jest bezużyteczna?",
      "Czyż Abraham, nasz przodek, nie został uznany za sprawiedliwego na podstawie czynu, gdy położył swego syna Izaaka na ołtarzu ofiarnym?",
      "Przecież widzisz, że jego zaufanie do Boga ściśle wiązało się z czynami! I właśnie dzięki nim stało się pełne.",
      "Spełniło się zatem to, co mówi Pismo: \"Abraham zaufał Bogu i został uznany za sprawiedliwego\". Został nawet nazwany przyjacielem Boga!",
      "Widzicie więc, że człowiek zostaje usprawiedliwiony również na podstawie czynów, a nie tylko twierdzenia, że ufa Bogu.",
      "I kolejny przykład: Czyż nierządnica Rachab nie ocalała dzięki temu, że ukryła zwiadowców i wskazała im inną drogę ucieczki?",
      "Bo jak ciało bez duszy jest martwe, tak samo martwa jest wiara, z której nie wypływają czyny."
    ],
    [
      "Przyjaciele! Niech niewielu z was dąży do nauczania innych. Pamiętajcie, że my, nauczający, będziemy o wiele surowiej sądzeni.",
      "Wszyscy bowiem często grzeszymy. Jeśli jednak ktoś nie grzeszy w mowie, to znaczy, że stał się człowiekiem w pełni dojrzałym - potrafiącym panować nad całym sobą.",
      "Za pomocą małego wędzidła, wkładanego do pyska, możemy okiełznać całego konia i kierować całym jego ciałem.",
      "Również ogromne statki, żeglujące dzięki silnym wiatrom, zmieniają kurs za pomocą małego steru - zgodnie z wolą sternika.",
      "Tak samo i język, choć jest małą częścią ciała, potrafi wiele. Wielki ogień rozprzestrzenia się, ogarniając wielki las,",
      "a język jest jak płomień ognia - pełen złości niszczy całe ciało. Całe nasze życie może on obrócić w szalejący żywioł zniszczenia i klęski, bo źródłem jego ognia jest samo piekło.",
      "Ludzie są w stanie ujarzmić wszelkie gatunki ptaków oraz zwierząt lądowych i morskich,",
      "ale nikt nie potrafi ujarzmić języka - pełnego dzikiego zła i śmiercionośnego jadu.",
      "To nim wielbimy Pana i Ojca i nim przeklinamy ludzi, stworzonych na obraz Boga.",
      "Z tych samych ust wypływa i błogosławieństwo, i przekleństwo. A tak, moi drodzy, być nie może!",
      "Czy z jakiegokolwiek źródła wypływa jednocześnie woda słodka i gorzka?",
      "Przyjaciele! Czy drzewo figowe może zaowocować oliwkami albo winorośl figami? Tak samo słone źródło nie może dawać słodkiej wody!",
      "Czy jest wśród was ktoś, kto uważa się za mądrego i rozsądnego? To niech to udowodni dobrymi czynami, nacechowanymi łagodną mądrością.",
      "A skoro w waszych sercach tkwi gorzka zazdrość i wrogość, to nie chełpcie się tym ani nie zaprzeczajcie prawdzie.",
      "Bo tak objawia się nie mądrość płynąca z nieba, ale mądrość ziemska, ludzka i demoniczna.",
      "Gdzie panuje zazdrość i wzajemna wrogość, tam rodzi się chaos i wszelkie zło.",
      "Natomiast mądrość pochodząca z nieba jest przede wszystkim czysta i nastawiona pokojowo; jest łagodna i otwarta, pełna miłosierdzia i dobrych czynów, jest pozbawiona uprzedzeń i obłudy.",
      "A ci, którzy przynoszą pokój, będą zbierać plon sprawiedliwości."
    ],
    [
      "Drodzy moi! Co jest powodem kłótni i walk, które między sobą prowadzicie? Czy nie to, że szaleją w was złe żądze?",
      "Pożądacie rzeczy, których nie posiadacie, zabijacie się i zazdrościcie, ale nie udaje się wam ich zdobyć. Więc się kłócicie i walczycie ze sobą. Nie macie tego, czego pragniecie, bo nie prosicie o to Boga.",
      "Gdy prosicie - nie otrzymujecie, bo źle prosicie, chcąc zaspokoić tylko swe żądze.",
      "Cudzołożnicy! Nie wiecie, że przyjaźń z grzesznym światem oznacza brak przyjaźni z Bogiem? Kto więc chce być przyjacielem tego świata, staje się nieprzyjacielem Boga!",
      "Czy uważacie, że bez znaczenia są słowa Pisma: \"Pan jest zazdrosny o ducha, którego w nas umieścił\"?",
      "To On obdarza swą obfitą łaską. Mówi bowiem Pismo: \"Bóg przeciwstawia się ludziom pysznym, a pokornym okazuje swą łaskę\".",
      "Poddajcie się więc całkowicie Bogu i przeciwstawcie się szatanowi - a ucieknie od was.",
      "Przylgnijcie bliżej do Boga, a i On przylgnie do was. Obmyjcie ręce, grzesznicy, i oczyśćcie serca, obłudnicy.",
      "Ubolewajcie, smućcie się i płaczcie! Niech wasz pusty śmiech i próżna radość zamienią się w autentyczny żal.",
      "Padnijcie w pokorze przed Panem, a On was podniesie.",
      "Drodzy przyjaciele, nie obmawiajcie się nawzajem! Ktoś, kto obmawia lub potępia innego wierzącego, obmawia i potępia Boże Prawo. A jeśli wydajesz wyrok na to Prawo, to nie jesteś jego wykonawcą, ale sędzią.",
      "Jest tylko jeden Prawodawca i jeden Sędzia. Tylko On ma moc zbawić i potępić. A ty, kim jesteś, że masz czelność potępiać innych?",
      "A teraz słuchajcie wy, którzy mówicie: \"Dziś lub jutro wyjeżdżamy do tego miasta, przez rok będziemy tam prowadzić interesy i osiągniemy duże zyski\".",
      "Przecież nawet nie wiecie, co was spotka jutro! Jesteście jak poranna mgiełka, co się na chwilę unosi, a potem znika bez śladu.",
      "Opamiętajcie się więc i tak planujcie: \"Jeśli Pan pozwoli i będziemy żyć, to zajmiemy się tym lub tamtym\".",
      "Bo teraz polegacie wyłącznie na własnych planach - a każdy przejaw pychy jest zły.",
      "I gdy możecie zrobić coś dobrego, a nie robicie tego, też grzeszycie."
    ],
    [
      "Teraz posłuchajcie wy, nieuczciwi bogacze: Nadchodzi dla was czas płaczu i nieszczęścia.",
      "Wasze bogactwo traci wartość, a drogie ubranie zjadają mole.",
      "Wasze srebro i złoto śniedzieje rdzą, która będzie dowodem przeciwko wam i będzie was palić jak ogień. To wasz jedyny skarb, jaki wam pozostał.",
      "Zapłata, której odmówiliście robotnikom, pracującym na waszych polach, jest dowodem przeciwko wam. Ale Pan w niebie usłyszał rozpaczliwe wołanie robotników.",
      "Żyliście w przepychu tu na ziemi i utuczyliście swoje serca na czas uboju.",
      "Skazaliście i zabiliście niewinnego. Już wam się nie przeciwstawia.",
      "Przyjaciele, bądźcie cierpliwi, oczekując powrotu naszego Pana. Rolnik musi cierpliwie czekać na swe cenne plony, aż nadejdzie pora żniw.",
      "Bądźcie więc i wy cierpliwi i nabierzcie odwagi, bo czas nadejścia Pana jest już bliski.",
      "Nie narzekajcie też, moi drodzy, jedni na drugich, bo inaczej Pan was za to osądzi, oto sędzia stoi przed drzwiami.",
      "Niech dawni prorocy, którzy przemawiali w imieniu Pana, będą dla was wzorem wytrwałości i cierpliwości.",
      "Uważamy przecież za błogosławionych tych, którzy wytrwali w cierpieniach. Słyszeliście o wytrwałości Hioba i przekonaliście się na podstawie końca jego cierpień, że Pan jest pełen współczucia i miłosierdzia.",
      "Moi drodzy! Bardzo ważne jest, byście nie przysięgali - ani na niebo, ani na ziemię, ani na cokolwiek innego. Mówcie po prostu \"tak\" lub \"nie\", byście nie zgrzeszyli i by nie dotknął was Boży sąd.",
      "Czy ktoś z was doświadcza cierpienia? To niech się modli. Ktoś jest pełen radości? Niech śpiewa ku chwale Pana.",
      "Może ktoś z was choruje? Niech wezwie przywódców kościoła, by się nad nim modlili, namaszczając go olejem w imieniu Pana.",
      "Ich modlitwa, wypowiedziana z wiarą, uleczy chorego i Pan przywróci mu zdrowie. A jeśli zgrzeszył, otrzyma przebaczenie.",
      "Wyznawajcie przed sobą swoje grzechy i módlcie się za siebie, abyście doznawali uzdrowienia. Prośba prawego człowieka skierowana do Boga ma wielką moc.",
      "Eliasz był człowiekiem takim jak my. I gdy modlił się, by nie padało, deszczu nie było przez trzy i pół roku!",
      "Potem jeszcze raz się modlił i z nieba spadł deszcz - ziemia odżyła i zaczęła wydawać plony.",
      "Drodzy przyjaciele, jeśli ktoś z was odejdzie od prawdy Bożej, a inny pomoże mu powrócić do Boga,",
      "to ten, kto pomaga grzeszącemu, może być pewien, że uratował zbłąkaną duszę od śmierci i przyczynił się do przebaczenia wielu jej grzechów."
    ]
  ],
  "1P": [
    [
      "Ja, Piotr, apostoł Jezusa Chrystusa, piszę do wybranych, którzy jako cudzoziemcy mieszkają rozproszeni w Poncie, Galicji, Kapadocji, Azji i Bitynii,",
      "których Bóg wybrał według wcześniejszego poznania i uświęcił swoim Duchem, by byli Mu posłuszni i oczyszczeni krwią Jezusa; Życzę wam obfitej łaski i pokoju Bożego.",
      "Niech będzie uwielbiony Bóg - Ojciec naszego Pana, Jezusa Chrystusa, który w swym ogromnym miłosierdziu zrodził nas na nowo. Dzięki zmartwychwstaniu Chrystus dał nam żywą nadzieją na przyszłość,",
      "a także przygotował dla was w niebie bezcenne dziedzictwo - niezniszczalne, niczym nie skażone i nie tracące blasku! On ochrania to wszystko,",
      "tak jak ochrania swą potężna mocą i was, ufających Mu, by w odpowiednim czasie ukazać wszystkim wasze zbawienie.",
      "Dlatego cieszcie się, mimo że różne trudności wzbudzają w was smutek.",
      "Bo dzięki nim oczyszcza się wasze zaufanie do Pana i staje się cenniejsze od doczesnego tylko złota, które też jest oczyszczane w ogniu. A gdy Chrystus powtórnie się objawi, wasza wiara zostanie doceniona i otoczona chwałą.",
      "Wiem, że chociaż nie widzieliście Pana, to bardzo Go kochacie. I nawet gdy Go teraz nie widzicie, ufacie Mu i doznajecie niewypowiedzianej, cudownej radości,",
      "bo ukoronowaniem waszej wiary jest zbawienie waszych dusz.",
      "Właśnie to zbawienie było przedmiotem poszukiwań i dociekań proroków. Zapowiadali oni tę łaskę przeznaczoną dla was i",
      "zastanawiali się, kiedy wydarzy się to, o czym kierujący nimi Duch Chrystusa mówił - kiedy nadejdą cierpienia Chrystusa i kiedy objawi się Jego chwała.",
      "Bóg powiedział im, że nie oni to zobaczą, ale wy. I właśnie o tym powiedzieli wam ci, którzy przedstawili wam ewangelię - z pomocą zesłanego z nieba Ducha Świętego. Nawet aniołowie chcieliby to wszystko poznać.",
      "Dlatego zachowując czujność i trzeźwość umysłu, bądźcie pełni niewzruszonej nadziei, że w dniu powrotu Jezusa Chrystusa Bóg objawi wam pełnię swej łaski.",
      "Jako Jego posłuszne dzieci nie ulegajcie dawnym, bezsensownym pożądaniom.",
      "Ulegajcie świętemu Bogu, który was do siebie powołał, i w każdej sytuacji bądźcie święci.",
      "Pismo bowiem mówi: \"Bądźcie święci, bo Ja jestem święty\".",
      "A ponieważ wasz niebiański Ojciec, do którego się zwracacie, jest sędzią bezstronnym, oceniającym czyny, żyjcie tu na ziemi pełni bojaźni.",
      "Pamiętajcie, że z niewoli złego, odziedziczonego po przodkach postępowania, zostaliście wykupieni nie byle czym - srebrem lub złotem -",
      "ale bezcenną krwią Chrystusa - bezgrzesznego i czystego Baranka Bożego!",
      "Bóg przeznaczył Go do tego jeszcze przed powstaniem świata, ale dopiero w ostatnich czasach dał to poznać wam",
      "jako tym, którzy Mu ufają. To On ożywił Chrystusa z martwych i otoczył chwałą, byście swoją ufność i nadzieję pokładali właśnie w Nim - jedynym Bogu.",
      "Teraz więc gorąco i z czystego serca okazujcie sobie nawzajem miłość, bo posłuchaliście prawdy i oczyściliście swe dusze, by bez obłudy, zupełnie szczerze, kochać innych wierzących.",
      "Narodziliście się na nowo nie z ziarna przemijającego, ale z niezniszczalnego - dzięki słowu żywego i trwającego Boga.",
      "Jak mówi Pismo: \"Każdy człowiek jest jak roślina, a jego chwała jest jak piękno kwiatu. Roślina uschła, a jej kwiat opadł.",
      "Ale słowo Pana trwa na wieki\". Tym właśnie słowem jest ewangelia, którą usłyszeliście."
    ],
    [
      "Dlatego porzućcie wszelkie przejawy złości, knucia podstępów, obłudy, zazdrości i obmawiania innych.",
      "Jako nowo narodzone niemowlęta pragnijcie czystego, duchowego mleka, które da wam siły do duchowego wzrostu ku zbawieniu,",
      "jeśli zakosztowaliście dobroci Pana.",
      "Przyszliście bowiem do Chrystusa, który jest żywym kamieniem, odrzuconym wprawdzie przez ludzi, ale dla Boga dokładnie wybranym i cennym.",
      "Wy również jesteście niczym żywe kamienie, z których budowany jest duchowy dom. Jesteście świętymi kapłanami, którzy przez Jezusa Chrystusa składają Bogu miłe, duchowe ofiary.",
      "Bo Pismo mówi: \"Oto kładę na górze Syjon kamień węgielny, starannie wybrany i cenny, a każdy, kto mu zaufa, nie będzie się tego wstydził\".",
      "Chwała więc wam, którzy Mu ufacie! Natomiast dla niewierzących, \"Kamień, którzy odrzucili budujący, stał się kamieniem węgielnym,\"",
      "i \"Kamieniem, o który się potkną, i skałą, z powodu której upadną\". To oni się potykają i upadają, bo nie są posłuszni słowu Bożemu - takie jest ich przeznaczenie.",
      "Wy natomiast jesteście wybrani przez Boga, jesteście kapłanami Króla, narodem uświęconym, własnością samego Boga. A waszym zadaniem jest głosić wspaniale cechy Tego, który wyprowadził was z ciemności do swego cudownego światła.",
      "Dawniej byliście bezpańscy - teraz staliście się ludem Boga; nie mieliście pojęcia o Jego miłosierdziu, a teraz doświadczacie go.",
      "Najdrożsi! Wzywam was, byście unikali grzesznych pożądań, niszczących waszą duszę, tak jak ludzie obcy i cudzoziemcy unikają kłopotów w nowym miejscu.",
      "Przykładnie żyjcie wśród niewierzących sąsiadów. Bo gdy nadejdzie dzień powrotu Pana, już nie będą rzucać na was fałszywych oskarżeń, ale przypomną sobie wasze dobre czyny i będą wielbić Boga.",
      "Ze względu na Pana bądźcie poddani wszelkiej ludzkiej władzy: czy to głowie państwa,",
      "czy ustanowionym przez nią urzędnikom, mającym za zadanie karać tych, którzy źle postępują, a chwalić porządnych obywateli.",
      "Tak bowiem chce Bóg, abyście dobrymi czynami zamykali usta ignorantom, którzy nie znają prawdy.",
      "Postępujcie jak ludzie prawdziwie wolni, dla których wolność nie jest jedynie przykrywką do czynienia zła - a jednocześnie jak niewolnicy Boga.",
      "Wszystkim okazujcie szacunek, szczególnie kochajcie innych wierzących, bądźcie pełni bojaźni wobec Boga i szanujcie władzę.",
      "Niewolnicy, szanujcie swoich panów i wypełniajcie ich polecenia - nie tylko tych, którzy są wobec was dobrzy i wyrozumiali, ale i tych niedobrych.",
      "Godna pochwały jest bowiem gotowość znoszenia niesprawiedliwych cierpień ze względu na Boga.",
      "Co to za honor, jeśli cierpicie w powodu swego grzechu? Ale jeśli cierpicie, bo postępujecie dobrze, to w oczach Boga jest to zaszczyt.",
      "Właśnie do takiej postawy zostaliście powołani. Przecież Chrystus za was cierpiał i zostawił wam wzór do naśladowania.",
      "On grzechu nie popełnił, a z Jego ust nie wyszło kłamstwo.",
      "Gdy Go znieważano, nie odpowiadał zniewagą, a gdy znosił cierpienia, nie odgrażał się. Zdał się wyłącznie na sprawiedliwie sądzącego Boga.",
      "On sam w swoim ciele zaniósł na krzyż nasze grzechy, byśmy uwolnieni od nich zaczęli prowadzić prawe życie. Dzięki Jego ranom zostaliście uleczeni.",
      "Byliście zabłąkani jak owce, ale teraz mogliście powrócić do Pasterza i Opiekuna waszych dusz."
    ],
    [
      "Również wy, żony, bądźcie poddane swoim mężom. Bo jeśli nawet niektórzy z nich nie są posłuszni słowu Bożemu, mogą mu się poddać dzięki waszej postawie, bez żadnych słów.",
      "Przemówi do nich bowiem wasze nienaganne i godne szacunku postępowanie.",
      "Troszczcie się nie tyle o wygląd zewnętrzny - wyszukaną fryzurę, drogą biżuterię i modne kreacje -",
      "co raczej o piękno wewnętrzne, o nieprzemijający urok subtelnego i łagodnego ducha, który ma wielką wartość w oczach Boga.",
      "W ten właśnie sposób w przeszłości dbały o siebie święte kobiety - ufały Bogu i szanowały wolę swoich mężów.",
      "Sara, na przykład, posłuszna była Abrahamowi, uznając go za głowę domu. Wy także jesteście do niej podobne, jeśli postępujecie dobrze i niczego się nie obawiacie.",
      "Wy, mężowie, z wyrozumiałością okazujcie żonom szacunek - jako płci słabszej i jako tym, które razem z wami współdziedziczą dar życia wiecznego - by nic nie przeszkadzało waszym modlitwom.",
      "Wszyscy zaś bądźcie jednomyślni, pełni współczucia, wzajemnej miłości, dobroci i pokory.",
      "Nie odpłacajcie złem za zło ani zniewagą za zniewagę. Przeciwnie, rewanżujcie się błogosławieństwem, bo po to Bóg was powołał, byście odziedziczyli błogosławieństwo.",
      "Jak mówi Pismo: \"Kto chce żyć w szczęściu i pomyślności, niech powstrzyma swój języki przed złymi słowami, a usta - przed kłamstwem.",
      "Niech się odwróci od zła i postępuje dobrze,",
      "bo Pan łaskawie patrzy na sprawiedliwych i wysłuchuje ich wołania, odwraca zaś twarz od złoczyńców\".",
      "Zresztą kto będzie chciał was skrzywdzić za to, że dobrze postępujecie?",
      "A nawet gdyby tak się stało, to i tak jesteście błogosławieni. Nie dajcie się przy tym zastraszyć ani zaniepokoić,",
      "ale skupiajcie się w sercu na Chrystusie, naszym Panu, i zawsze bądźcie gotowi uzasadnić pokładaną w Bogu nadzieję wobec każdego, kto się od was tego domaga.",
      "Róbcie to łagodnie, z szacunkiem i bez złych intencji, by zawstydzić tych, którzy oczerniają wasze dobre postępowanie w Chrystusie.",
      "Bo ostatecznie lepiej jest cierpieć, jeśli już to Bóg dopuszcza, w powodu dobrego postępowania niż w powodu złego.",
      "Chrystus przecież również doznał cierpień za ludzkie grzechy - raz na zawsze. On, sprawiedliwy, cierpiał za niesprawiedliwych, aby doprowadzić was do Boga. Poniósł śmierć fizyczną, a został ożywiony przez Ducha.",
      "W mocy tego Ducha głosił ewangelię uwięzionym duchom ludzi,",
      "którzy w czasach, gdy Noe budował arkę, nie usłuchali Boga - choć On był dla nich cierpliwy. W arce uratowało przed wodami potopu tylko osiem osób.",
      "To samo teraz wyraża chrzest: ratunek przed śmiercią dzięki zmartwychwstaniu Chrystusa; nie polega on na obmyciu wodą ciała, ale wyraża prośbę, by Bóg dał nam czyste sumienie.",
      "Teraz zaś Chrystus jest w niebie i zasiada w majestacie po prawej stronie Boga, a wszyscy aniołowie, potęgi i władze są Mu podporządkowane."
    ],
    [
      "Skoro więc Chrystus znosił ból fizyczny, wy także przygotujcie się na to samo. Bo kto cierpiał, by czynić dobrze, potrafi oprzeć się grzechowi.",
      "I resztę życia chce poświęcić nie na zaspokajanie ludzkich pożądań, ale na wypełnianie woli Boga.",
      "W przeszłości dosyć już zaznaliście uciech, za którymi uganiają się bezbożni: żyliście w rozwiązłości, pożądaniu, libacjach, bałwochwalstwie i tym podobnych.",
      "Wasi dawni przyjaciele pewnie dziwią się, że nie wracacie już do tego bagna, i mówią o was złe rzeczy.",
      "Ale odpowiedzą za wszystko przed Tym, który już jest gotów sądzić żyjących i umarłych.",
      "Bo i ci, którzy już zmarli, usłyszeli ewangelię po to, aby mogli duchowo żyć, chociaż ich ciała dosięgła śmierć.",
      "Zresztą nadchodzi już koniec dla wszystkich. Bądźcie więc rozsądni i opanowani, byście mogli się modlić.",
      "Przede wszystkim okazujcie sobie głęboką miłość, gdyż potrafi ona zakryć wiele grzechów.",
      "Bądźcie też gościnni - bez żadnego marudzenia.",
      "Służcie sobie nawzajem tym darem, jaki każdy otrzymał - i dobrze zarządzajcie różnorodną w przejawach łaską Boga.",
      "Umiesz przemawiać? Niech sam Bóg przez ciebie przemawia. Umiesz cierpliwie służyć innym? Korzystaj z energii, której Bóg udziela. A wtedy Bóg będzie uwielbiony przez Jezusa Chrystusa. Jemu niech będzie chwała i moc na wieki wieków. Amen!",
      "Moi najdrożsi! Gdy przechodzicie przez ogień doświadczeń, nie bądźcie tym zaskoczeni, jakby to było coś dziwnego.",
      "Skaczcie raczej z radości, bo dzięki tym próbom jesteście uczestnikami cierpień Chrystusa. Będziecie się też z tego niezmiernie cieszyć, gdy nadejdzie dzień objawienia się Jego chwały.",
      "A gdy z powodu Chrystusa obrzucają was błotem, możecie być z tego dumni, bo to oznacza, że spoczywa na was wspaniały Duch Boży.",
      "Niech nikt z was nie ponosi cierpień jako morderca, złodziej czy inny przestępca lub wichrzyciel.",
      "Jeśli zaś ktoś cierpi z powodu wiary w Chrystusa, niech się tego nie wstydzi i wielbi Boga za to, że nosi Jego imię!",
      "Bo nadchodzi czas sądu, który rozpocznie się od Bożej rodziny. A skoro my będziemy pierwsi, to jak skończą ci, którzy w ogóle nie są posłuszni Bożej ewangelii?",
      "\"Jeśli sprawiedliwy z trudem dostąpi zbawienia, to jak skończy bezbożny i grzesznik?\"",
      "A zatem ci, którzy znoszą cierpienia zgodnie z wolą Boga, niech mimo bólu czynią dobrze i powierzają swe dusze opiece wiernego Stworzyciela."
    ],
    [
      "Chcę teraz zachęcić przywódców duchowych - jako również duchowy przywódca, a także naoczny świadek cierpień Chrystusa i jak wy uczestnik mającej się niedługo objawić Jego chwały:",
      "dobrze troszczcie się o Boże stado - nie dlatego, że musicie, ale że ze względu na Boga chcecie to robić; nie dla korzyści materialnych, ale z entuzjazmem.",
      "Nie bądźcie despotyczni, ale dawajcie dla swego stada dobry przykład.",
      "Gdy zaś przybędzie najwyższy Pasterz, otrzymacie w nagrodę wieczny udział w Jego chwale.",
      "Wy, młodsi mężczyźni, uznawajcie przywództwo starszych. A wszyscy służcie sobie z postawą pokory, ponieważ: \"Bóg sprzeciwia się zarozumiałym, a pokornym okazuje swą łaskę\".",
      "Uniżcie się więc pod potężną ręką Boga, który w swoim czasie was wywyższy.",
      "Wszystkie swoje zmartwienia powierzajcie Jemu, bo to On się o was martwi.",
      "Bądźcie zwarci i czujni! Wasz przeciwnik, szatan, krąży wokół jak ryczący lew i szuka, kogo mógłby pożreć.",
      "Przeciwstawcie się mu z mocną wiarą. Pamiętajcie, że wierzący na całym świecie znoszą podobne cierpienia.",
      "A gdy trochę pocierpicie, nasz Bóg, który w Chrystusie okazał wam tyle dobroci i przeznaczył do swojej wiecznej chwały, sam was podźwignie, umocni, doda sił i postawi na pewnym gruncie.",
      "Do Niego należy wszelka moc na wieki. Amen.",
      "Krótko wam napisałem i przesyłam ten list przez Sylwana, którego uważam za wiernego przyjaciela. Ufam, że będzie to dla was zachętą i świadectwem o prawdziwości łaski Bożej, w której trwacie.",
      "Macie pozdrowienia od bratniego kościoła w Babilonie i od mojego syna w Panu, Marka.",
      "Pozdrówcie się nawzajem pocałunkiem chrześcijańskiej miłości. Niech Chrystus obdarza was swym pokojem."
    ]
  ],
  "2P": [
    [
      "Ja, Szymon Piotr, sługa i apostoł Jezusa Chrystusa, piszę do wszystkich, którzy jak my wierzą dzięki sprawiedliwości naszego Boga i Zbawiciela.",
      "Niech łaska i pokój obfitują wśród was przez poznanie Boga i naszego Pana, Jezusa.",
      "Boża moc obdarzyła nas wszystkim, co jest potrzebne do życia w pobożności, gdy poznaliśmy Tego, który nas powołał ku swojej chwale i doskonałości.",
      "To On spełnił na nas swe bezcenne i wspaniałe obietnice, dzięki którym wyrwaliście się z pełnego pożądań, zepsutego świata i staliście się uczestnikami Bożej natury.",
      "Właśnie dlatego z całą gorliwością uzupełnijcie swą wiarę cnotą, duchowym poznaniem,",
      "opanowaniem, wytrwałością, pobożnością",
      "oraz miłością braterską, a tą ostatnią - miłością Bożą.",
      "Jeśli bowiem cechy te będziecie obficie przejawiać, nie pozostaniecie bierni i bezowocni w poznawaniu naszego Pana, Jezusa Chrystusa.",
      "Kto bowiem nie przejawia tych cech, jest w rzeczywistości ślepy i ograniczony - zapomniał o przebaczeniu swoich grzechów.",
      "Dlatego, moi drodzy, jeszcze gorliwiej umacniajcie wasze powołanie i wybranie przez Boga, bo wtedy nigdy się nie potkniecie.",
      "A bramy wiecznego królestwa naszego Pana i Zbawiciela, Jezusa Chrystusa, będą dla was szeroko otwarte.",
      "Dlatego też będę wam o tym przypominać, choć znacie już Bożą prawdę i jesteście w niej utwierdzeni.",
      "Uważam to za słuszne i będę was tak zachęcać, póki jeszcze żyję.",
      "Wiem bowiem - objawił mi to nasz Pan, Jezus Chrystus - że wkrótce opuszczę ten świat.",
      "Zależy mi więc, byście i po mojej śmierci o tym pamiętali.",
      "Bo gdy mówiliśmy wam o mocy Pana naszego, Jezusa Chrystusa, i o Jego przyjściu, nie zmyślaliśmy bajek - byliśmy naocznymi świadkami Jego wielkości.",
      "Otrzymał On bowiem chwałę i cześć od Boga Ojca, gdy we wspaniałej chwale rozległ się głos: \"To jest mój ukochany Syn, którego sobie upodobałem\".",
      "Ten właśnie głos z nieba usłyszeliśmy, będąc razem z Nim na świętej górze.",
      "Ale mamy jeszcze mocniejsze, prorockie słowo i mądrze zrobicie, zwracając się ku niemu jak ku lampie w ciemnościach, zanim nie nadejdzie dzień i nie zaświta w waszych sercach Gwiazda Poranna.",
      "To przede wszystkim miejcie na uwadze, że żadnego proroctwa Pisma nie można po swojemu interpretować.",
      "Bo nigdy nie przychodziło ono z ludzkiej inicjatywy, ale z natchnienia Ducha Świętego przemawiali prorocy w imieniu Boga."
    ],
    [
      "Niestety, jak w tamtych czasach pojawiali się fałszywi prorocy, tak i wśród was pojawią się fałszywi nauczyciele. Będą wprowadzać zgubne herezje i odrzucą nawet Pana, który ich odkupił - na własną zgubę.",
      "Wielu pójdzie śladem ich rozwiązłości, przez co droga Bożej prawdy będzie narażona na drwiny.",
      "Z chciwości miłymi słówkami wyłudzą od was pieniądze. Ale już od dawna wisi nad nimi Boży sąd, a ich zguba jest nieuchronna.",
      "Bóg bowiem nie oszczędził aniołów, którzy zgrzeszyli, ale strącił ich do otchłani, gdzie czekają na sąd.",
      "Nie oszczędził całego świata, sprowadzając na bezbożnych ludzi potop - oprócz siedmiu osób i ósmego Noego, który wzywał do sprawiedliwego życia.",
      "Nie oszczędził Sodomy i Gomory - miast, które za karę zamienił w popiół - jako ostrzeżenie dla bezbożnych.",
      "Uratował jednak Lota, człowieka prawego, którego bardzo bolała rozwiązłość grzeszników.",
      "Mieszkając wśród nich, codziennie widział i słyszał ich okropne czyny, które wręcz torturowały jego sprawiedliwą duszę.",
      "Pan bowiem wie, jak uratować przed pokusą wiernych Mu, a bezbożnych zachowa na dzień sądu -",
      "zwłaszcza tych, którzy oddają się cielesnym żądzom i gardzą władzą. Ci zuchwalcy bez żadnego strachu drwią sobie z istot duchowych,",
      "choć nawet aniołowie, silniejsi i potężniejsi od nich, nie oskarżają i nie potępiają ich przed Bogiem.",
      "Ci fałszywi nauczyciele, jak bezrozumna dzicz przeznaczona na schwytanie i śmierć, drwią z tego, o czym nie mają zielonego pojęcia. I jak ta dzicz pójdą na zagładę.",
      "Dostaną to, na co zasłużyli. Nawet za dnia na oczach ludzi oddają się rozpuście. Do tego stopnia są zepsuci, że z wami zasiadają przy wspólnym stole!",
      "Ich rozbiegane oczy wypatrują cudzołożnic i nie mogą nasycić się grzechem. Wabią słabych w wierze, ich serce jest wyćwiczone w chciwości. To synowie przekleństwa,",
      "którzy zabłądzili na prostej drodze. Poszli śladem Baalama, syn Bosora, który z miłości do pieniędzy zgodził się na nikczemny czyn.",
      "Za taką postawę skarcił go własny osioł, który przemówił ludzkim głosem i powstrzymał bezmyślność proroka.",
      "Ludzie ci są puści jak wyschnięte źródła i niestali jak wichrem gnane chmury. To dla nich przygotowano otchłań ciemności.",
      "Dumni ze swych sukcesów, posługują się pożądaniem jako przynętą i wciągają w grzech tych, którzy dopiero co uciekli od niegodziwego życia.",
      "Obiecują im \"wyzwolenie\", a sami są niewolnikami zepsucia. Bo każdy jest niewolnikiem tego, czym został owładnięty.",
      "A kto poznał naszego Pana i Zbawiciela, Jezusa Chrystusa, i porzucił złe drogi tego świata, a potem ponownie im uległ, tego obecna sytuacja jest gorsza niż poprzednia.",
      "Lepiej byłoby, żeby nigdy nie usłyszał o drodze Bożej sprawiedliwości, niż by odwrócił się od świętych Bożych przykazań.",
      "Na takich ludziach dokładnie sprawdza się powiedzenie: \"Wraca pies do swoich wymiocin\" oraz \"Umyta świnia znowu lezie w błoto\"."
    ],
    [
      "Drodzy przyjaciele, piszę do was już ten drugi list. W obydwu pobudzam do czujności wasz zdrowy rozsądek i pamięć.",
      "byście przypominali sobie słowa proroków i apostołów, przekazujących polecenia naszego Pana i Zbawiciela",
      "Przede wszystkim pamiętajcie, że w czasach ostatecznych pojawią się szydercy, dogadzający własnym pożądliwościom,",
      "którzy z kpiną będą mówić: \"No gdzie jest ten obiecany powrót Jezusa? Przecież ludzie zwyczajnie umierają i wszystko jest takie, jak od początku świata\".",
      "Nie wiedzą, że chociaż Bóg swoim słowem powołał do istnienia niebiosa, ukształtował i otoczył wodą ziemię,",
      "to jednak wiele wieków później ukarał świat potopem.",
      "A teraz i ziemia, i niebiosa czekają na dzień sądu, w którym ogień wytraci wszystkich bezbożnych.",
      "Moi drodzy, nie zapominajcie jednak o tym, że u Pana inaczej płynie czas - jeden dzień jest jak tysiąc lat, a tysiąc lat jak jeden dzień.",
      "Pan nie zwleka z wypełnieniem obietnicy powrotu, chociaż niektórym może się tak wydawać. Jest dla nas cierpliwy, bo nie chce, by ktoś zginął, ale by wszyscy się opamiętali.",
      "Dzień Jego powrotu nadejdzie niespodzianie jak złodziej. Wtedy niebiosa runą z przerażającym hukiem, ciała niebieskie strawi ogień, a ziemia i wszystko na niej zostanie spalone.",
      "A skoro wszystko ulegnie takiej zagładzie, to jak nieskalane powinno być wasze życie i postępowanie?",
      "Przecież oczekujecie i chcielibyście przyspieszyć nadejście dnia, w którym Bóg zapali niebiosa, a ciała niebieskie stopnieją i znikną w płomieniach.",
      "Czekamy bowiem na obiecane nowe niebiosa i nową ziemię, gdzie będzie panować sprawiedliwość.",
      "Drodzy przyjaciele, w czasie tego oczekiwania dołóżcie wszelkich starań, by Pan zastał was czystych i bez zarzutu, żyjących w pokoju.",
      "Pamiętajcie, że Jego cierpliwość ma na celu zbawienie. Dzięki Bożej mądrości pisał już o tym nasz brat, Paweł - zarówno do was,",
      "jak i w innych listach. Są w nich pewne trudne sprawy, które ludzie bezmyślni i nie utwierdzeni na własną szkodę wypaczają - robią to zresztą i z innymi częściami Pisma.",
      "Dlatego wiedząc o tym, strzeżcie się ich, by ich podstępne zwodzenie nie zburzyło waszego ugruntowania w wierze.",
      "Wzrastajcie też w łasce i poznawaniu naszego Pana i Zbawiciela, Jezusa Chrystusa. Jemu niech będzie chwała i cześć - teraz i na wieki."
    ]
  ],
  "1J": [
    [
      "Piszę wam o tym, co było od początku, co słyszeliśmy, co widzieliśmy, na co patrzyliśmy własnymi oczyma i czego dotykaliśmy własnymi rękoma - piszę o Słowie dającym życie.",
      "To Życie objawiło się, a my je widzieliśmy. Dajemy o nim świadectwo i głosimy wam życie wieczne, które było u Ojca, a objawiło się nam.",
      "To właśnie, co sami widzieliśmy i słyszeliśmy, to wam głosimy, byście razem z nami mieli w tym udział. A jest to udział w bliskiej więzi z Ojcem i Jego Synem, Jezusem Chrystusem.",
      "Piszemy o tym, aby doświadczać pełni Bożej radości.",
      "Oto wieść, którą usłyszeliśmy i wam przekazujemy: Bóg jest światłością i nie ma w Nim nic z ciemności.",
      "Jeśli więc mówimy, że jesteśmy Jego przyjaciółmi, a żyjemy w duchowej ciemności - kłamiemy, a co za tym idzie, nie postępujemy zgodnie z prawdą.",
      "Jeśli jednak żyjemy w Bożym świetle, tak jak On żyje w świetle, łączy nas bliska więź, a krew Jezusa, Jego Syna, oczyszcza nas z wszelkiego grzechu.",
      "Gdy twierdzimy, że nie grzeszymy, sami siebie oszukujemy i rozmijamy się z prawdą.",
      "Ale gdy wyznajemy swoje grzechy, Bóg jako wierny i sprawiedliwy przebacza je nam i oczyszcza z wszelkich przewinień.",
      "Jeśli twierdzimy, że nie zgrzeszyliśmy, robimy z Niego kłamcę i nie mamy w sobie Jego słowa."
    ],
    [
      "Dzieci moje, piszę wam o tym, byście unikali grzechu. Gdyby jednak ktoś zgrzeszył, mamy kogoś sprawiedliwego - Jezusa Chrystusa, który jest naszym rzecznikiem przed Ojcem.",
      "On zapłacił karę za nasze grzechy - i nie tylko za nasze, ale i za grzechy całego świata.",
      "Sprawdzianem tego, że naprawdę Go poznaliśmy, jest przestrzeganie Jego przykazań.",
      "Kto twierdzi: \"Oczywiście, że Go poznałem, jestem chrześcijaninem\", a nie czyni tego, co nakazuje Chrystus, jest kłamcą i nie żyje w prawdzie.",
      "Ten natomiast, kto wykonuje Jego słowa, rozwija w sobie Bożą miłość. Właśnie po tym poznajemy, że należymy do Pana.",
      "Kto się uważa za chrześcijanina trwającego w Chrystusie, powinien tak jak On postępować.",
      "Moi drodzy, nie piszę wam o jakiejś nowej nauce. Przypominam tylko tę, którą od początku znacie, tę, którą już dawno usłyszeliście.",
      "Chociaż jednak piszę o czymś nowym, co jest autentycznie w Chrystusie i w was: że ciemności się rozpraszają i zaczyna jaśnieć prawdziwe światło.",
      "Kto mówi, że kroczy w świetle Chrystusa, a nienawidzi brata w wierze, ciągle jeszcze tkwi w ciemnościach.",
      "Kto zaś go kocha, żyje w świetle i nie potyka się o grzech.",
      "Ten więc, kto nienawidzi brata w wierze, jest pogrążony w ciemnościach duchowych i w nich żyje. Nie ma pojęcia, dokąd zmierza, bo mrok zaślepił jego oczy.",
      "Piszę teraz do was, moje dzieci, że ze względu na Pana wasze grzechy są odpuszczone.",
      "Wam, ojcowie, piszę, że poznaliście Tego, który istnieje od początku. A wam, młodzieży, piszę, że zwyciężyliście Złego.",
      "Napisałem więc wam, dzieci, że poznaliście Ojca w niebie, wam - ojcowie, że poznaliście Tego, który istnieje od początku. A wam, młodzieży - że jesteście mocni, że trwa w was słowo Boże i zwyciężyliście Złego.",
      "Dlatego nie kierujcie swej miłości ku zepsutemu światu i temu, co on oferuje. Kto kocha ten świat, nie może szczerze kochać Boga.",
      "Bo to, co jest na świecie: cielesna żądza, pożądliwość oczu i życiowa pycha - nie pochodzi od Ojca, ale należy do świata.",
      "A on i całe jego zło są przemijające. Ten zaś, kto spełnia wolę Boga, będzie żyć wiecznie.",
      "Dzieci moje, nastają czasy ostateczne. Wiecie, że nadchodzi już antychryst, i pojawiło się wielu takich antychrystów. Po tym właśnie poznajemy, że nastają czasy ostateczne.",
      "Oni to wyszli spośród nas, wierzących, lecz nie byli jednymi z nas. Przez swe odejście dowiedli, że nie są z nami i że nie wszyscy do nas należą.",
      "Was wszystkich jednak napełnia Święty i znacie prawdę.",
      "Nie piszę więc do was jako do tych, którzy prawdy nie znają. Znacie prawdę i potraficie odróżnić ją od kłamstwa.",
      "A któż jest kłamcą, jeśli nie ten, kto nie uznaje, że Jezus jest Mesjaszem? Taki człowiek jest antychrystem, bo nie uznaje ani Ojca, ani Syna.",
      "Każdy, kto nie uznaje Syna Bożego, nie ma nic wspólnego z Ojcem. A kto uznaje Syna, ma również więź z Ojcem.",
      "Bądźcie więc wierni temu, czego nauczyliście się na początku. Wtedy będziecie w ścisłej łączności i z Synem, i z Ojcem.",
      "A obietnicą, którą Bóg nam złożył, jest życie wieczne.",
      "To wam piszę o oszustach, wprowadzających was w błąd.",
      "Ale wy otrzymaliście od Boga namaszczenie - Ducha - i nie ma potrzeby, by ktoś was pouczał w tych sprawach. Jest to Duch prawdy i nie ma nic wspólnego z kłamstwem. Trwajcie więc w Nim, jak was tego nauczył.",
      "Dzieci moje, powtarzam, trwajcie w Panu, byście w dniu Jego powrotu mogli stanąć przed Nim śmiało i bez wstydu.",
      "Skoro wiecie, że Bóg jest sprawiedliwy, wiedzcie też, że każdy, kto postępuje sprawiedliwie, narodził się z Boga."
    ],
    [
      "Zobaczcie, jak wielką miłością obdarzył nas Ojciec: możemy się nazywać Jego dziećmi! I naprawdę nimi jesteśmy! Ale świat nas nie rozumie, bo nie poznał Pana.",
      "Najdrożsi, już teraz jesteśmy dziećmi Boga, ale jeszcze nie wyszło na jaw, kim będziemy w przyszłości. Wiemy jednak, że gdy Pan się objawi, będziemy do Niego podobni, gdyż zobaczymy Go w całej okazałości.",
      "A każdy, kto w Nim pokłada tę nadzieję, uświęca się - tak jak On jest święty.",
      "Natomiast ten, kto grzeszy, popełnia przestępstwo, bo grzech jest złamaniem Prawa.",
      "Wiecie, że Jezus objawił się po to, by rozprawić się z grzechem. W Nim nie ma grzechu.",
      "Kto więc w Nim trwa, nie będzie grzeszyć. A kto żyje w grzechu, w ogóle Go nie spotkał ani nie poznał.",
      "Moi drodzy, nie dajcie się oszukać. Jeśli ktoś postępuje nienagannie, jest prawy tak jak Jezus.",
      "Ale ten, kto żyje w grzechu, należy do diabła, który żyje w grzechu od samego początku. Syn Boży zaś przyszedł po to, by zniszczyć dzieło diabła.",
      "Kto się narodził jako dziecko Boga, nie żyje w grzechu, bo jest w nim Boże ziarno. Nie może trwać w grzechu, bo narodził się z Boga.",
      "Łatwo więc rozpoznać, kto należy do Boga, a kto do diabła: kto nie postępuje sprawiedliwie, nie należy do Boga - tak samo jak ten, kto nie kocha brata w wierze.",
      "Od samego początku bowiem słyszeliście, że mamy sobie nawzajem okazywać miłość.",
      "Nie tak jak Kain, który należał do Złego i zabił swego brata. Dlaczego? Bo postępował źle. Natomiast jego brat żył sprawiedliwie.",
      "Nie dziwcie się więc, moi drodzy, że świat was nienawidzi.",
      "My wiemy, że nie grozi nam śmierć i mamy życie wieczne, bo okazujemy sobie nawzajem miłość. Kto nie kocha, znajduje się w szponach śmierci.",
      "Tak jak i każdy, kto nienawidzi brata w Chrystusie, jest mordercą. A przecież wiecie, że żaden morderca nie ma w sobie życia wiecznego.",
      "Prawdziwą miłość zobaczyliśmy w tym, że Chrystus oddał za nas życie. I my także powinniśmy być gotowi poświęcić życie dla braci.",
      "Bo jeśli ktoś z nas żyje w dostatku, a widząc brata w potrzebie odwraca się od niego, to czy jest w nim Boża miłość?",
      "Dzieci moje, nie okazujmy miłości pięknymi słówkami, ale konkretnym działaniem i prawdą.",
      "Wtedy będziemy mieć pewność, że żyjemy w prawdzie i uspokoimy przed Panem swoje sumienie.",
      "Bo choć ono nas oskarża, to Bóg jest ponad nim i wie o nas wszystko.",
      "Jeśli jednak, moi drodzy, sumienie nam nic nie zarzuca, możemy śmiało zwracać się do Pana,",
      "i otrzymamy to, o co Go prosimy, bo jesteśmy posłuszni Jego przykazaniom i robimy to, co się Mu podoba.",
      "A Jego główne przykazanie polega na tym, byśmy wierzyli w Jego Syna, Jezusa Chrystusa, i okazywali sobie wzajemną miłość - tak właśnie nam nakazał.",
      "Kto wypełnia Boże przykazania, żyje w Bogu, a Bóg - w nim. Wiemy, że to prawda, bo poświadcza to Duch Święty, którego nam dał."
    ],
    [
      "Umiłowani, nie wierzcie każdemu duchowi, ale sprawdzajcie duchy, czy rzeczywiście pochodzą od Boga. Bo pojawiło się na świecie wielu fałszywych proroków.",
      "Oto jak można poznać, czy ktoś ma w sobie Ducha Bożego: każdy duch, który wyznaje, że Jezus Chrystus przyszedł na świat w prawdziwym, fizycznym ciele, jest z Boga.",
      "Kto zaś tego nie uznaje, nie przybywa od Boga, ale jest przeciwnikiem Chrystusa, antychrystem, który jak wiecie nadchodzi i już widać jego działanie w świecie.",
      "Wy dzieci z Boga jesteście i już pokonaliście przeciwników Chrystusa. Bo Ten, który w waszym sercu przebywa, jest potężniejszy od działającego w świecie antychrysta.",
      "Oni natomiast należą do tego świata. Mówią zgodnie ze standardami świata, a świat ich słucha.",
      "My jesteśmy z Boga i dlatego ten, kto zna Boga, chce nas słuchać. Inni zaś, nie będący z Boga - nie chcą. Po tym też można rozpoznać, kto ma ducha prawdy, a kto ducha fałszu.",
      "Moi drodzy, okazujmy sobie wzajemną miłość, bo źródłem miłości jest Bóg. Kto kocha, daje dowód, że narodził się z Boga i że Go zna.",
      "A kto nie kieruje się miłością, nie może znać Boga, bo to On jest miłością.",
      "Bóg okazał nam ogrom swej miłości: posłał na ten grzeszny świat swego jedynego Syna, dzięki któremu żyjemy.",
      "Istota tej miłości polega na tym, że to nie my pokochaliśmy Boga, ale On nas. Dlatego właśnie posłał swego Syna jako ofiarę za nasze grzechy.",
      "Najdrożsi, skoro więc Bóg aż tak nas ukochał, to i my powinniśmy darzyć się wzajemną miłością.",
      "Przecież Boga nikt nigdy nie widział. Gdy jednak okazujemy sobie miłość, Bóg staje się w nas widoczny, a Jego miłość w nas w pełni się wyraża.",
      "To, że trwamy w Bogu, a On w nas, możemy również rozpoznać dzięki Duchowi Świętemu, którym nas obdarzył.",
      "My również na własne oczy widzieliśmy i świadczymy o tym, że Bóg posłał własnego Syna jako Zbawiciela świata.",
      "Kto więc wyznaje, że Jezus jest Synem Bożym, żyje w Bogu, a Bóg mieszka w nim.",
      "My też poznaliśmy miłość, jaką darzy nas Bóg, i zaufaliśmy jej. Bóg jest miłością, a kto trwa w miłości, trwa w Bogu, a Bóg w nim.",
      "Ta miłość jest w nas doskonała, ponieważ z odwagą czekamy na dzień sądu Bożego. Wiemy bowiem, że Bóg istnieje, tak jak i my istniejemy na tym świecie.",
      "W miłości nie ma miejsca na strach, który wiąże się z otrzymaniem kary, bo doskonała miłość go eliminuje. Kto się więc boi, nie kocha doskonałą miłością.",
      "A my okazujemy miłość dlatego, że Bóg pierwszy nas ukochał.",
      "Jeśli jednak ktoś mówi: \"Kocham Boga\", a jednocześnie nienawidzi swego brata, to jest kłamcą. Bo nie można kochać niewidzialnego Boga, a odmawiać miłości bratu, którego się widzi.",
      "Sam Bóg przecież nakazał, aby ten, kto Go kocha, okazywał miłość również bratu w wierze."
    ],
    [
      "Każdy, kto wierzy, że Jezus jest Mesjaszem, jest dzieckiem Bożym. A każdy, kto kocha Boga, kocha też inne Jego dzieci.",
      "Kto więc kocha Boga i jest Mu posłuszny, będzie też miłował Jego dzieci.",
      "Bo miłość do Boga oznacza wypełnianie Jego poleceń, co w gruncie rzeczy nie jest wcale trudne.",
      "Bo każdy, kto z Boga się narodził, zwycięża w walce z grzesznym światem. Przejawem tego zwycięstwa jest wasza wiara.",
      "No bo któż jest tym zwycięzcą nad światem, jeśli nie ten, kto wierzy, że Jezus jest Synem Bożym?",
      "To On przyszedł przez wodę i krew. Nie tylko przez wodę, ale i przez krew. Poświadcza to również Duch, bo On jest prawdą.",
      "Jest bowiem trzech świadków:",
      "Duch, woda i krew - i świadczą zgodnie.",
      "Skoro wierzymy świadkom w sądzie, tym bardziej możemy wierzyć świadectwu Boga. A On twierdzi, że Jezus jest Jego Synem.",
      "Kto wierzy w Syna Bożego, ten ma świadectwo Boga w swoim sercu. A kto Bogu nie wierzy, uznaje Go za kłamcę. Nie daje bowiem wiary temu, co Bóg powiedział o swoim Synu.",
      "A to świadectwo brzmi tak: Bóg dał ludziom życie wieczne, które znajduje się w Jego Synu.",
      "Kto ma Syna - ma życie, a kto nie ma Syna Bożego, nie ma życia wiecznego.",
      "Piszę to do was, którzy wierzycie w Bożego Syna, byście dobrze wiedzieli, że już macie życie wieczne.",
      "Mamy też pełną ufność do Boga, że gdy prosimy Go o coś zgodnie z Jego wolą, On nas wysłuchuje.",
      "A skoro wiemy, że wysłuchuje naszych próśb, możemy być pewni, że już mamy to, o co Go prosiliśmy.",
      "Jeśli zobaczysz chrześcijanina popełniającego grzech, który nie prowadzi do jego śmierci, proś Boga, aby mu przebaczył, a wtedy Bóg nie pozbawi go życia - o ile nie jest to grzech prowadzący do śmierci. Bo jest taki grzech, ale nie o takiej sytuacji mówię.",
      "Oczywiście każdy zły czyn jest grzechem, ale są grzechy, które nie prowadzą do śmierci.",
      "Wiemy też, że ten, kto narodził się z Boga, nie ma zwyczaju grzeszyć, bo Duch, który go zrodził, chroni go i Zły nie ma do niego przystępu.",
      "I wiemy, że jesteśmy z Boga, natomiast cały świat jest we władaniu Złego.",
      "Wiemy też, że Syn Boży przyszedł, aby umożliwić nam poznanie prawdziwego Boga. Teraz więc należymy do Niego, bo należymy do Jego Syna, Jezusa Chrystusa. On jest tym jedynym prawdziwym Bogiem i życiem wiecznym.",
      "Najdrożsi, unikajcie jak ognia fałszywych bogów."
    ]
  ],
  "2J": [
    [
      "Ja, starszy kościoła, piszę do wybranej przez Boga Pani, i do jej dzieci, które darzę prawdziwą miłością - wraz tymi wszystkimi, którzy poznali prawdę.",
      "Bo prawda jest w nas i pozostanie na zawsze.",
      "Niech Bóg Ojciec i Jego Syn, Jezus Chrystus, obdarzają nas swą łaską, miłosierdziem i pokojem - w prawdzie i miłości.",
      "Jakże się ucieszyłem, słysząc, że twoje dzieci żyją w prawdzie, zgodnie z nakazem naszego Ojca.",
      "Choć przykazanie, o którym teraz piszę, nie jest nowe, bo znamy je od początku, to jednak proszę cię, Pani, byśmy wszyscy darzyli się wzajemną miłością.",
      "Miłość tę wyrażamy, żyjąc według Bożych przykazań. A przykazanie miłości poznaliście od samego początku, by według niego żyć.",
      "Piszę o tym, bo wielu fałszywych nauczycieli pojawiło się na świecie. Nie uznają oni, że Jezus Chrystus przyszedł na ziemię jako prawdziwy człowiek. Ktoś taki jest zwodzicielem i przeciwnikiem Chrystusa - antychrystem.",
      "Uważajcie więc, byście nie zaprzepaścili tego wszystkiego, co w was zbudowaliśmy - by otrzymać od Pana wspaniałą nagrodę.",
      "Bo jeśli ktoś wychodzi poza ramy nauki Chrystusa i nie trwa w niej, odwraca się od Boga. Ten natomiast, kto jest jej wierny, trwa i w Ojcu, i w Synu.",
      "Jeśli przyjdzie do was jakiś nauczyciel, który nie głosi tej nauki, nie zapraszajcie go do domu ani nawet nie pozdrawiajcie.",
      "Bo kto takiego serdecznie wita, staje się uczestnikiem jego złych czynów.",
      "Mam wam jeszcze wiele do powiedzenia, ale nie chcę teraz o tym pisać. Spodziewam się bowiem porozmawiać z wami osobiście - ku naszej wspólnej radości.",
      "Pozdrowienia przesyłają wam dzieci twojej siostry, również wybranej przez Boga."
    ]
  ],
  "3J": [
    [
      "Ja, starszy kościoła, piszę do ciebie, drogi Gajusie, bo prawdziwie darzę cię miłością.",
      "Drogi przyjacielu, życzę ci aby ci się dobrze wiodło i abyś był zdrowy tak, jak dobrze się ma twoja dusza.",
      "Bracia, którzy mnie ostatnio odwiedzili, sprawili mi dużo radości, opowiadając, jak wiernie trwasz w prawdzie.",
      "Nic mnie bardziej nie cieszy niż wiadomość, że moje duchowe dzieci żyją w prawdzie.",
      "Przyjacielu, dobrze służysz Bogu, troszcząc się o braci - również tych, którzy przybywają z daleka.",
      "Zaświadczyli oni o twojej miłości przed naszym kościołem. Dobrze zrobisz, zaopatrując takich ludzi na drogę jak samego Boga.",
      "Podróżują przecież dla Pana i nie obciążają sobą niewierzących.",
      "To my właśnie powinniśmy udzielać im gościny, by mieć udział w głoszeniu prawdy.",
      "Napisałem w tej sprawie list do wspólnoty, ale Diotrefes, który pragnie uchodzić za przywódcę, nie chce mnie słuchać.",
      "Gdy do was przybędę, przypomnę mu jego czyny i oszczerstwa rzucane pod naszym adresem. Jakby mu było mało, że sam nie udziela gościny braciom, to jeszcze innym tego zabrania i nawet usuwa ze wspólnoty tych, którzy to robią.",
      "Drogi przyjacielu, nie bierz przykładu z tego, co złe, ale z tego, co dobre. Kto postępuje dobrze, należy do Boga, a kto dopuszcza się zła - nie ma z Bogiem nic wspólnego.",
      "O Demetriuszu wszyscy mówią dobrze i potwierdza to Bóg. Ja również pozytywnie o nim zaświadczam, a wiesz, że mówię prawdę.",
      "Mam ci jeszcze wiele do powiedzenia, ale już nie będę o tym pisać.",
      "Spodziewam się wkrótce z tobą zobaczyć, a wtedy o wszystkim porozmawiamy. Zostań w pokoju. Pozdrawiają cię nasi przyjaciele. Ty również osobiście pozdrów od nas wszystkich."
    ]
  ],
  "Jud": [
    [
      "Ja, Juda, oddany sługa Jezusa Chrystusa i brat Jakuba, piszę do wszystkich powołanych - umiłowanych przez Boga Ojca i chronionych przez Jezusa Chrystusa.",
      "Niech miłosierdzie, pokój i miłość obfitują wśród was.",
      "Najdrożsi, bardzo chciałem napisać wam o naszym wspólnym zbawieniu, ale uznałem za konieczne raczej wezwać was do nieugiętej obrony wiary, raz na zawsze przekazanej świętym.",
      "Piszę o tym dlatego, bo do waszego grona wślizgnęli się jacyś ludzie, już dawno przeznaczeni na zagładę, jacyś bezbożni, którzy swoje rozwiązłe życie usprawiedliwiają łaskawością Boga i odrzucają naszego Władcę i jedynego Pana - Jezusa Chrystusa.",
      "Chcę wam przypomnieć to, o czym dobrze wiecie. Choć Pan początkowo wybawił z niewoli w Egipcie cały naród izraelski, to potem wytracił tych, którzy Mu nie zaufali.",
      "A aniołów, którzy nie pozostali tam, gdzie powinni, ale opuścili swe terytorium, uwięził w otchłani ciemności, gdzie oczekują dnia sądu.",
      "Przypomnijcie sobie, co się stało z Sodomą i Gomorą oraz ich przedmieściami, gdzie panowały niemoralność i zboczenie seksualne. Są one przykładem sprawiedliwej i wiecznej kary Bożej.",
      "Podobnie i ci bezbożni wizjonerzy bezczeszczą własne ciała, lekceważą Boży autorytet i przeklinają istoty niebiańskie.",
      "Nawet najpotężniejszy anioł, Michał, gdy z szatanem spierał się o ciało Mojżesza, nie odważył się go oskarżyć ani przekląć. Powiedział tylko: \"Niech cię Pan zgromi\".",
      "A ci bezbożnicy przeklinają to, o czym nie mają nawet pojęcia, i jak bezrozumne zwierzęta oddają się grzesznym instynktom - na własną zgubę.",
      "Biada im! Bo poszli za przykładem Kaina - mordercy. Jak Balaam zatracili siebie dla pieniędzy i już przepadli jak zbuntowany Kore.",
      "Ci bezbożni, biorąc udział w waszych ucztach miłości, przynoszą wam ujmę i zwyczajnie was obżerają. Są jak chmury gnane wiatrem, ale nie dające potrzebnego deszczu, i jak drzewa jesienią, na których brak owoców - podwójnie martwe, bo wyrwane z korzeniami.",
      "Są jak rozjuszone morskie fale, po których pozostaje tylko piana wstydu, i jak błąkające się gwiazdy, które czeka mrok i wieczne ciemności.",
      "Już Henoch, który żył siedem pokoleń po Adamie, prorokował na temat tych ludzi: \"Oto nadchodzi Pan z tysiącami swoich świętych,",
      "by dokonać sądu nad wszystkimi ludźmi, by obnażyć wszystkie bezbożne czyny i wszystkie bluźnierstwa, jakie wypowiedzieli przeciwko Niemu bezbożni grzesznicy\".",
      "Ci bezbożni ciągle narzekają i są niezadowoleni. Idą tylko za swymi pożądliwościami. Ich usta są pełne przechwałek, a przymilają się do tych, od których mogą się spodziewać pieniędzy.",
      "Najdrożsi, przypomnijcie sobie słowa apostołów naszego Pana, Jezusa Chrystusa.",
      "Oni was ostrzegali: \"W ostatecznych czasach pojawią się szydercy, którzy będą się kierować jedynie bezbożnymi pożądliwościami\".",
      "To są właśnie ci, którzy wywołują podziały, którzy są oddani zmysłom i nie posiadają Ducha Świętego.",
      "Ale wy, najdrożsi, budujcie się na fundamencie świętej wiary i módlcie się w Duchu Świętym.",
      "Niech was strzeże miłość Boga, aż nasz Pan, Jezus Chrystus, w swoim miłosierdziu wprowadzi was do wiecznego życia.",
      "Bądźcie wyrozumiali dla tych, którzy mają wątpliwości.",
      "Innych ratujcie z ognia potępienia. A dla jeszcze innych bądźcie powściągliwie wyrozumiali, byście się nie splamili ich grzechami.",
      "Temu, który może zachować was przed wszelkim upadkiem i stawić w swej chwale jako niewinnych, napełnionych radością,",
      "jedynemu Bogu, który zbawił nas przez Jezusa Chrystusa, naszego Pana, niech będzie wszelka chwała, majestat, potęga i władza, od wieków, teraz i na wieki. Amen."
    ]
  ],
  "Ap": [
    [
      "Oto niezwykłe objawienie Jezusa Chrystusa. Dał Mu je Bóg, by pokazał swoim sługom, co wkrótce ma się wydarzyć. Jezus wysłał anioła i przekazał je Janowi, swojemu słudze.",
      "On waśnie potwierdził słowa Boga i świadectwo Jezusa Chrystusa - oraz wszystko, co ujrzał.",
      "Szczęśliwy ten, kto czyta, i ci, którzy słuchają słów tego proroctwa. Niech zwrócą uwagę na to, co jest napisane, bo niedługo wszystko się wypełni.",
      "Ja, Jan, piszę do siedmiu kościołów w Azji Mniejszej: Przyjmijcie życzenia łaski i pokoju od Tego, który jest, był i który nadchodzi, od siedmiu Duchów obecnych przy Jego tronie",
      "i od Jezusa Chrystusa, wiernego świadka, pierwszego, który zmartwychwstał, władcy władców świata. Temu, który nas tak bardzo kocha, który przelał za nas swoją krew i uwolnił od grzechów,",
      "który uczynił nas obywatelami swojego królestwa oraz kapłanami samego Boga Ojca - Jemu niech będzie chwała i potęga po wieki wieków. Amen!",
      "Oto nadchodzi w obłokach i ujrzy Go wszelkie oko, nawet ci, którzy Go przebili. I wszystkie narody świata zapłaczą z Jego powodu. Tak będzie! Amen!",
      "\"Ja jestem Alfą i Omegą\" - mówi Bóg, Pan Wszechmocny, który był, jest i który nadchodzi.",
      "Ja, Jan, dzięki Jezusowi wasz brat i partner - w cierpieniach, w królestwie i ufnym trwaniu przy Panu, zostałem zesłany na wyspę Patmos za głoszenie słowa Bożego i dawanie świadectwa o Jezusie.",
      "Pewnego razu, gdy w dniu Pańskim byłem w Duchu, dobiegł mnie z tyłu potężny głos, brzmiący jak dźwięk trąby.",
      "Oznajmił: \"Zapisz w księdze wszystko, co widzisz, i wyślij listy do siedmiu kościołów - w Efezie, Smyrnie, Pergamonie, Tiatyrze, Sardes, Filadelfii i Laodycei\".",
      "Odwróciłem się, aby zobaczyć, czyj to głos do mnie mówi. I ujrzałem siedem złotych świeczników,",
      "a między nimi kogoś \"podobnego do Syna Człowieczego\", ubranego w długą szatę, przepasanego na piersiach złotą wstęgą.",
      "Głowę i włosy miał białe jak śnieg lub wełna, oczy przenikające jak płomienie ognia.",
      "Jego stopy lśniły jak mosiądz rozpalony w piecu, a głos brzmiał jak huk fal.",
      "W prawej ręce trzymał siedem gwiazd, z ust wychodził Mu ostry miecz obosieczny. A Jego twarz lśniła niczym południowe słońce.",
      "Gdy Go ujrzałem, padłem jak martwy u Jego stóp. Ale On dotknął mnie prawą ręką i rzekł: \"Nie bój się. Jestem Pierwszy i Ostatni.",
      "Ja żyję już na wieki - choć umarłem, to ożyłem. I mam klucze do otchłani i śmierci.",
      "Zapisz to, co widzisz, to, co jest, i to, co wkrótce się wydarzy.",
      "A oto, co oznaczają gwiazdy w mojej prawej dłoni i siedem złotych świeczników: siedem gwiazd to aniołowie siedmiu kościołów, a siedem świeczników - to te kościoły."
    ],
    [
      "Aniołowi kościoła w Efezie napisz tak: Oto słowa Tego, który trzyma w prawej dłoni siedem gwiazd i przechadza się wśród siedmiu złotych świeczników.",
      "Znam twoje czyny, twój trud, wytrwałość, że nie znosisz złych ludzi, że sprawdziłeś rzekomych apostołów i dowiodłeś, ze nimi nie są.",
      "Cierpliwie zniosłeś wszystko ze względu na Mnie i nie poddałeś się.",
      "Mam jednak jeden zarzut: utraciłeś swą pierwsza miłość.",
      "Przypomnij więc sobie, jak było kiedyś, i się opamiętaj - i czyń jak za pierwszej miłości. Bo inaczej przyjdę i poruszę twój świecznik - jeśli się nie opamiętasz.",
      "Natomiast podoba mi się w tobie to, że tak samo jak Ja nienawidzisz postępowania rozwiązłych nikolaitów.",
      "Kto słucha, niech usłyszy, co Duch mówi do kościołów: Zwycięzcy dam prawo spożywania z drzewa życia, które jest w raju Boga.",
      "Aniołowi kościoła w Smyrnie napisz tak: Oto słowa Tego, który jest Pierwszy i Ostatni, który umarł, ale ożył.",
      "Wiem o twoim cierpieniu i ubóstwie. Ale jednak jesteś bogaty! Znam też oszczerstwa twoich przeciwników, którzy podają się za Hebrajczyków, służących Bogu, a nie są nimi, bo są synagogą szatana.",
      "Nie lękaj się prześladowań! Szatan zamierza wtrącić niektórych z was do więzienia, co będzie próbą waszej wiary. Przez dziesięć dni będziecie prześladowani. Ale bądź wierny aż do śmierci - a dam ci koronę życia.",
      "Kto słucha, niech usłyszy, co Duch mówi do kościołów: Zwycięzca nie zazna drugiej śmierci.",
      "Aniołowi kościoła w Pergamonie napisz tak: Oto słowa Tego, który ma ostry miecz obosieczny:",
      "Wiem, że mieszkasz w mieście, gdzie stoi tron szatana. A mimo to dochowujesz Mi wierności i nie wyrzekłeś się Mnie nawet wtedy, gdy zwolennicy diabła zamęczyli mojego wiernego sługę Antypasa - właśnie u was, tam, gdzie mieszka szatan.",
      "Ale mam przeciw tobie pewien zarzut: tolerujesz w kościele ludzi postępujących podobnie jak Balaam, który pouczył króla Balaka, jak zniszczyć naród izraelski przez uwikłanie go w rozwiązłość i zachęcanie do udziału w ucztach na cześć bożków.",
      "Znajdują się bowiem wśród was tacy, którzy uznają naukę nikolaitów.",
      "Opamiętaj się więc, bo inaczej przyjdę szybko i będę z nimi walczył mieczem swoich ust.",
      "Kto słucha, niech usłyszy, co Duch mówi do kościołów: Zwycięzcy dam ukrytej manny i biały kamyk, na którym będzie wyryte jego nowe imię, znane tylko temu, kto je otrzyma.",
      "Aniołowi kościoła w Tiatyrze napisz tak: Oto słowa Syna Bożego, którego oczy są przenikliwe jak płomienie ognia, a stopy podobne do lśniącego mosiądzu.",
      "Znam twoje czyny, twoją miłość, wiarę, służbę i wytrwałość. I wiem, że teraz postępujesz doskonalej niż kiedyś.",
      "Ale zarzucam ci to, że pozwalasz Jezabel, kobiecie uważającej się za prorokinię, aby zwodziła moje sługi, ucząc ich niemoralności seksualnej i spożywania mięsa ofiarowanego bożkom.",
      "Dałem jej czas, żeby się opamiętała. Ale ona nie chce porzucić swojej rozwiązłości.",
      "Dlatego rzucę ja na łoże a tych wszystkich, którzy uprawiali z nią nierząd, dotknę ogromnymi cierpieniami - dopóki nie porzucą swoich czynów.",
      "I wytracę jej dzieci. Wtedy wszystkie kościoły zobaczą, że to Ja badam głębię ludzkich serc i umysłów i każdemu wyznaczam zapłatę, na jaką zasłużył.",
      "Was, pozostałych wierzących w Tiatyrze, którzy nie podążyliście za fałszywą nauką, za \"głębią szatana\" - jak ją nazywają - nie obciążam dodatkowymi trudami.",
      "Trwajcie tylko w tym, co posiadacie, dopóki nie powrócę.",
      "Zwycięzcy i temu, kto do końca pełni uczynki moje, dam władzę nad narodami",
      "Będzie nimi niepodzielnie rządzić i zostaną one roztrzaskane jak gliniany garnek.",
      "I otrzyma Gwiazdę Poranną, tak jak Ja ją otrzymałem od Ojca mego.",
      "Kto słucha, niech usłyszy, co Duch mówi do kościołów."
    ],
    [
      "Aniołowi kościoła w Sardes napisz tak: To mówi Ten, który trzyma siedem Duchów Bożych i siedem gwiazd: Znam twoje postępowanie, wiem, że nosisz imię oznaczające życie, a jesteś martwy.",
      "Dlatego bądź czujny! Umocnij resztę pozostałych, co już zamierają. Bo nie oceniłem twoich czynów jako doskonałych w oczach Boga.",
      "Powróć więc do tego, co usłyszałeś i przyjąłeś na początku, uchwyć się tego i opamiętaj się. Jeśli nie będziesz czujny, zjawię się nieoczekiwanie jak złodziej i nie zorientujesz się, kiedy nadejdę!",
      "Ale i w Sardes masz kilku takich, którzy nie splamili swych szat. Oni, wraz ze Mną, będą kroczyć w czystej bieli, gdyż są tego godni.",
      "Zwycięzcę przystroję w białe szaty. I nie wymażę jego imienia z księgi życia, ale przyznam się do niego wobec Ojca i Jego aniołów.",
      "Kto słucha, niech usłyszy, co Duch mówi do kościołów.",
      "Aniołowi kościoła w Filadelfii napisz tak: To mówi Święty i Prawdziwy, Ten, który posiada klucz Dawida: jeśli otworzy, nikt nie może zamknąć; gdy zamknie, nikt nie otworzy.",
      "Znam cię dobrze: wiem, że nie posiadasz wielkiej mocy, a jednak strzegłeś mego słowa i nie wyparłeś się mojego imienia. Dlatego otworzyłem przed tobą drzwi, których nikt nie może zamknąć.",
      "Popatrz na tych z synagogi szatana: twierdzą, że są Hebrajczykami służącymi Bogu, ale kłamią, bo tak nie jest. Oto sprawię, że przyjdą i padną u twoich stóp, i poznają, że to ciebie darzę miłością.",
      "Ponieważ wytrwale strzegłeś mego słowa, Ja również ochronię cię przed czasem próby, jaka przyjdzie na cały świat, na wszystkich mieszkańców ziemi.",
      "Już wkrótce powrócę! Strzeż więc tego, co masz, aby nikt nie przejął twojej korony.",
      "Zwycięzcę uczynię filarem w świątyni mego Boga i nikt nie będzie w stanie go usunąć. Wypiszę na nim imię mego Boga oraz imię Jego miasta, nowego Jeruzalem, które schodzi od mego Boga z niebios. I wypiszę na nim moje nowe imię!",
      "Kto słucha, niech usłyszy, co Duch mówi do kościołów.",
      "Aniołowi kościoła w Laodycei napisz tak: To mówi Amen, świadek wierny i prawdziwy, początek Bożego stworzenia.",
      "Znam cię dobrze: nie jesteś ani zimny, ani gorący. Obyś był albo taki, albo taki.",
      "A ponieważ jesteś tylko letni - ani zimny, ani gorący - wypluję cię z moich ust.",
      "Mówisz: \"Jestem bogaty, mam wszystko, niczego mi nie brakuje\", a nie zdajesz sobie sprawy ze swej nędzy, jak godny pożałowania jesteś, jak biedny, ślepy i nagi.",
      "Radzę ci więc: Kup ode Mnie oczyszczonego w ogniu złota, byś był rzeczywiście bogaty. Kup białe szaty, by się okryć i nie wstydzić swej nagości. I namaść swe oczy moją maścią, byś przejrzał.",
      "Tych wszystkich, których kocham, ćwiczę i karcę. Stań się więc gorliwy i opamiętaj się.",
      "Oto stanąłem przed drzwiami i pukam. Jeśli ktoś usłyszy mój głos i drzwi otworzy, wejdę do niego i będziemy razem ucztować: Ja z nim, a on ze Mną.",
      "Zwycięzcy pozwolę zasiąść razem ze Mną na moim tronie - tak jak i ja zwyciężyłem i zasiadłem z Ojcem na Jego tronie.",
      "Kto słucha, niech usłyszy, co Duch mówi do kościołów."
    ],
    [
      "Po tym wszystkim zobaczyłem w niebie otwarte drzwi. A głos, który usłyszałem na początku, podobny do dźwięku trąby, przemówił: \"Wejdź tutaj. Pokażę ci, co się ma wydarzyć w przyszłości.",
      "I naraz ogarnął mnie Duch. Znalazłem się w niebiosach i zobaczyłem tron i Zasiadającego na nim.",
      "Jaśniał On jak jaspis i rubin, a tron otaczała tęcza, mieniąca się jak szmaragd.",
      "Wokół stały dwadzieścia cztery trony, na których siedziało dwudziestu czterech Starszych. Byli oni odziani w białe szaty, a na głowach mieli złote korony.",
      "Z tronu wydobywały się błyskawice, grzmoty i głosy. Przed nim zaś płonęło siedem ognistych lamp, przedstawiających siedem Duchów Bożych.",
      "I jakby szklane, kryształowe morze rozpościerało się przed tronem. Wokół niego byli czterej Żyjący o mnóstwie oczu z tyłu i z przodu.",
      "Pierwszy Żyjący podobny był do lwa, drugi - do woła. Trzeci Żyjący miał twarz podobną do ludzkiej, a czwarty był podobny do lecącego orła.",
      "Ci czterej Żyjący mieli po sześć skrzydeł, usianych mnóstwem oczu - z zewnątrz i od środka. I bez wytchnienia, dniem i nocą wołają: \"Święty, święty, święty, Pan, Bóg Wszechmocny, Ten, który był, jest i który ma przyjść\".",
      "Gdy Żyjący wypowiadają chwałę, cześć i dziękczynienie Zasiadającemu na tronie, który żyje na wieki,",
      "wtedy dwudziestu czterech Starszych pada przed Nim na twarz. Oddają pokłon żyjącemu na wieki i składają swe korony przed Jego tronem, mówiąc:",
      "\"Godzien jesteś chwały, czci i mocy, o Panie nasz i Boże. Ty stworzyłeś wszechświat i wszystko zaistniało z Twojej woli\"."
    ],
    [
      "Wtedy w prawej ręce Zasiadającego na tronie spostrzegłem zwój papirusu, zapisany po obu stronach i opatrzony siedmioma pieczęciami.",
      "Ujrzałem też potężnego anioła, który zawołał donośnym głosem: \"Kto jest godny złamać pieczęcie i rozwinąć zwój?\"",
      "Ale nikt - ani w niebie, ani na ziemi, ani pod ziemią - nie mógł go rozwinąć i ani nawet patrzeć na niego.",
      "Zapłakałem ogromnie, bo nie znalazł się nikt, kto byłby godny otworzyć i przeczytać zwój.",
      "Ale jeden ze Starszych pocieszył mnie: \"Nie płacz! Oto zwyciężył Lew z pokolenia Judy, potomek Dawida. On może rozwinąć zwój i złamać siedem pieczęci\".",
      "Spojrzałem więc i zobaczyłem Baranka stojącego przed tronem, w otoczeniu Starców i czterech Żyjących. Miał na swym ciele rany, miał też siedem rogów i siedmioro oczu, czyli siedem Duchów Boga, rozesłanych na całą ziemię.",
      "Podszedł On do Zasiadającego na tronie i wziął zwój z Jego prawej ręki.",
      "A gdy to zrobił, czterech Żyjących i dwudziestu czterech Starszych upadło przed Nim na twarz. Każdy z nich miał w rękach harfę i złoty kielich napełniony kadzidłem - modlitwami świętych.",
      "I śpiewali Mu nową pieśń: \"Godzien jesteś wziąć zwój, złamać pieczęcie i rozwinąć go. Zostałeś bowiem zabity i swoją krwią wykupiłeś dla Boga ludzi z każdego plemienia, języka, ludu i narodu.",
      "Uczyniłeś ich dla naszego Boga rodem królewskim i kapłanami, aby królowali na ziemi\".",
      "Potem zobaczyłem i usłyszałem śpiew mnóstwa aniołów, którzy otaczali tron, czterech Żyjących i Starszych. A były ich tysiące tysięcy.",
      "Donośnym głosem wołali: \"Baranek zabity godzien jest odebrać władzę, bogactwo, mądrość i moc, cześć, chwałę i błogosławieństwo\".",
      "Usłyszałem również, jak każde stworzenie - na niebie, na ziemi i pod ziemią, na morzu i w jego głębinach - wołało: \"Temu, który zasiada na tronie, i Barankowi: błogosławieństwo i cześć, chwała i moc po wieki wieków\".",
      "A czterej Żyjący powtarzali: \"Amen\", zaś Starsi padli na twarz, oddając Mu pokłon."
    ],
    [
      "Następnie ujrzałem, jak Baranek złamał pierwszą pieczęć. A wtedy usłyszałem jednego z czterech Żyjących, który głosem jakby grzmotu zawołał: \"Ruszaj!\"",
      "I zobaczyłem jeźdźca na białym koniu. Miał na głowie koronę, a w ręku trzymał łuk. Wyruszył, aby odnieść kolejne zwycięstwo.",
      "Gdy Baranek złamał drugą pieczęć, usłyszałem głos drugiego Żyjącego: \"Ruszaj!\"",
      "I ruszył koń ognistoczerwony. Jego jeździec miał odebrać ziemi pokój, by ludzie się wzajemnie zabijali. Otrzymał do ręki wielki miecz.",
      "Gdy Baranek złamał trzecią pieczęć, usłyszałem, jak trzeci Żyjący rzekł: \"Ruszaj!\" I ujrzałem czarnego konia oraz jego jeźdźca, który trzymał w ręku wagę.",
      "Następnie usłyszałem głos dobiegający od czterech Żyjących: \"Bochenek chleba lub trzy kilo mąki jęczmiennej za dniówkę. A nie rób szkody oliwie i winu\".",
      "Gdy złamał czwartą pieczęć, usłyszałem głos czwartego Żyjącego: \"Ruszaj!\"",
      "I zobaczyłem konia sino-zielonego, a jego jeździec nosił imię Śmierć. Towarzyszyła mu otchłań. Dano im władzę nad jedną czwartą ziemi, aby zabijali ludzi mieczem, głodem, epidemiami i za pomocą dzikich zwierząt.",
      "A gdy Baranek złamał piątą pieczęć, zobaczyłem ołtarz, a poniżej dusze zamęczonych z powodu słowa Bożego i bycia wiernymi świadkami.",
      "Z przeraźliwym krzykiem wołali: \"Władco, święty i prawdziwy, jak długo jeszcze nie pomścisz naszej krwi, przelanej przez mieszkańców ziemi?\"",
      "Wszystkim im dano białe szaty i powiedziano, żeby odpoczęli jeszcze trochę, aż dołączą do nich inni bracia i słudzy Pana, którzy zginą tak, jak oni.",
      "Gdy ujrzałem, jak Baranek złamał szóstą pieczęć, rozpoczęło się ogromne trzęsienie ziemi. Słońce pociemniało i stało się podobne do czarnej płachty, a księżyc - cały krwawoczerwony.",
      "Gwiazdy spadały na ziemię jak owoce z szarpanego wichurą drzewa.",
      "Niebo znikło niby zwinięte jak papier. Zadrżały w posadach wszystkie góry i wyspy.",
      "Królowie i władcy świata, dowódcy wojsk, bogacze i magnaci, niewolnicy i wolni - wszyscy poukrywali się w jaskiniach i rozpadlinach skalnych.",
      "Ze strachu wołali do gór: \"Zwalcie się i skryjcie nas przed obliczem Zasiadającego na tronie i przed gniewem Baranka.",
      "Bo nadszedł wielki dzień ich gniewu i któż się może uratować?\""
    ],
    [
      "Po tym wszystkim ujrzałem czterech aniołów stojących na czterech krańcach ziemi, którzy powstrzymywali cztery wiatry, aby nie wiały I nie drgnęło żadne drzewo, ani morze, ani nic na ziemi.",
      "Wtedy też ujrzałem innego anioła, przybywającego ze Wschodu i niosącego wielką pieczęć żywego Boga. Zawołał donośnym głosem do czterech aniołów, którzy mieli moc niszczenia ziemi i morza:",
      "\"Nie czyńcie szkody ziemi, morzu ani drzewom, dopóki nie postawimy Bożej pieczęci na czołach Jego sług.",
      "I usłyszałem liczbę opieczętowanych - ze wszystkich dwunastu plemion Izraela - 144 tysiące:",
      "z pokolenia Judy - 12 tysięcy opieczętowanych, z pokolenia Rubena - 12 tysięcy, w pokolenia Gada - 12 tysięcy,",
      "z pokolenia Asera - 12 tysięcy, z pokolenia Neftalego - 12 tysięcy, z pokolenia Manassesa - 12 tysięcy,",
      "z pokolenia Symeona - 12 tysięcy, z pokolenia Lewiego - 12 tysięcy, z pokolenia Issachara - 12 tysięcy,",
      "z pokolenia Zabulona - 12 tysięcy, z pokolenia Józefa - 12 tysięcy, z pokolenia Beniamina - 12 tysięcy.",
      "Następnie ujrzałem olbrzymi, niezliczony tłum ludzi ze wszystkich narodów, plemion, ludów i języków. Stali przed tronem i przed Barankiem, odziani w białe szaty, a w rękach trzymali gałązki palmowe.",
      "I potężnym głosem wołali: \"Zbawienie nasze dzięki Bogu zasiadającemu na tronie i dzięki Barankowi!\"",
      "Wtedy wszyscy aniołowie zgromadzili się wokół tronu, Starszych i czterech Żyjących, upadli przed tronem na twarz i wielbili Boga, wołając:",
      "\"Amen! Błogosławieństwo, chwała i mądrość, dziękczynienie i cześć, moc i potęga należą do Boga naszego - na wieki wieków! Amen!\"",
      "Wtedy zapytał mnie jeden ze Starszych: \"Kim są ci, odziani w białe szaty? I skąd przybyli?\"",
      "\"Panie, ty przecież wiesz\" - odparłem. \"To są ci, którzy przyszli z wielkiego ucisku\" - odpowiedział. \"Wypłukali swoje szaty i wybielili je we krwi Baranka.",
      "Dlatego właśnie stoją przed tronem Boga i sprawują służbę w Jego świątyni dniem i nocą. A Zasiadający na tronie będzie ich ochraniał.",
      "Nigdy więcej nie będą już cierpieć głodu ani pragnienia, nigdy więcej nie odczują skwaru południa.",
      "Bo stojący przed tronem Baranek będzie ich pasł i poprowadzi do źródła wody życia. A Bóg otrze z ich oczu wszelką łzę!\""
    ],
    [
      "Gdy Baranek złamał siódmą pieczęć, w całym niebie zapanowała cisza na około pół godziny.",
      "Ujrzałem wtedy stojących przed Bogiem siedmiu aniołów, którym wręczono siedem trąb.",
      "Przybył też inny anioł ze złotą kadzielnicą i stanął przy ołtarzu. Podano mu dużą ilość kadzidła, aby je zmieszał z modlitwami wszystkich świętych i ofiarował na złotym ołtarzu przed tronem.",
      "A woń kadzidła wraz z modlitwami wzniosła się z ręki anioła ku Bogu.",
      "Następnie anioł napełnił kadzielnicę ogniem z ołtarza i zrzucił ją na ziemię. Rozległy się potężne grzmoty i błyskawice i nastało trzęsienie ziemi.",
      "A siedmiu aniołów z siedmioma trąbami stanęło gotowych, by w nie zadąć.",
      "Zatrąbił pierwszy anioł. I na ziemię spadł grad i ogień zmieszany z krwią. Trzecia część ziemi stanęła w ogniu, spłonęła trzecia część drzew i wszelka zielona trawa.",
      "Zatrąbił drugi anioł. I coś na kształt płonącej góry zostało wrzucone do morza. Trzecia jego część stała się czerwona jak krew.",
      "I wyginęła jedna trzecia morskich stworzeń i jedna trzecia wszystkich okrętów została zniszczona.",
      "Zatrąbił trzeci anioł. Ogromna płonąca gwiazda spadła z nieba na trzecią część rzek i źródeł.",
      "Imię tej gwiazdy to Gorycz, bo zatruła goryczą jedną trzecią wszystkich wód. I wielu ludzi umarło, bo wody stały się gorzkie",
      "Zatrąbił czwarty anioł. Natychmiast pociemniała jedna trzecia słońca, księżyca i gwiazd. Dzień stracił trzecią część swej jasności i pogłębiła się ciemność nocy.",
      "Wtedy ujrzałem i usłyszałem orła lecącego środkiem nieba, który donośnym głosem wołał: \"Biada, biada! Biada ludziom na ziemi z powodu trąb, w które zadmą pozostali trzej aniołowie."
    ],
    [
      "Wtedy zatrąbił piąty anioł. Ujrzałem gwiazdę zrzuconą z niebios na ziemię, która otrzymała klucz do bezdennej otchłani.",
      "Gdy ją otworzyła, buchnął z niej dym niczym z olbrzymiego pieca i przysłonił słońce i niebo.",
      "Z dymu wyłoniła się szarańcza, która miała moc żądlić jak skorpiony.",
      "Nakazano jej, by nie czyniła szkody ani trawie, ani roślinom, ani drzewom - tylko ludziom nie posiadający na czole Bożej pieczęci.",
      "Nie pozwolono jej zabijać, ale od ukąszenia ludzie mieli się męczyć przez pięć miesięcy - tak potwornie, jak po użądleniu skorpiona.",
      "W tych dniach ludzie sami będą próbowali pozbawić się życia, ale bezskutecznie. Będą szukać śmierci, ale ona ucieknie przed nimi.",
      "Szarańcza ta wygląda jak konie w bojowym rynsztunku. Na głowach ma coś w rodzaju złotych koron, a oblicza jej przypominają ludzkie twarze.",
      "Ma włosy długie jak u kobiety i zęby podobne do kłów lwa.",
      "Pancerze jej wyglądają jak z żelaza, a odgłos jej skrzydeł jest jak huk rydwanów pędzących do boju.",
      "Ma ogony jak skorpiony, zakończone żądłami. Cała jej siła tkwi w ogonach - by nękać ludzi przez pięć miesięcy.",
      "Jej królem jest anioł bezdennej otchłani, którego imię brzmi po hebrajsku Abaddon, a po grecku Apollyon - Niszczyciel.",
      "Tak skończyła się jedna katastrofa i przybliżają się dwie następne.",
      "Zatrąbił szósty anioł. Od strony czterech rogów złotego ołtarza, stojącego przed Bogiem, usłyszałem głos,",
      "skierowany do szóstego anioła, trzymającego już trąbę: \"Wypuść czterech aniołów spętanych nad wielką rzeką Eufrat\".",
      "I uwolniono ich - przygotowanych właśnie na tę godzinę, dzień, miesiąc i rok - aby zabili jedną trzecią ludzkości.",
      "I usłyszałem liczbę ich wojsk: 200 milionów.",
      "I ujrzałem w wizji ich konie. Dosiadający ich jeźdźcy mieli na sobie pancerze ognistoczerwone, błękitne lub żółte. Głowy koni przypominały głowy lwów, a z ich pysków wydobywał się ogień, dym i siarka.",
      "Od tych trzech buchających plag zginęła jedna trzecia ludzkości.",
      "Moc rażenia koni jest bowiem w ich pyskach i w ogonach, podobnych do węży, zakończonych głowami. To nimi sieją zniszczenie.",
      "Jednak ludzie, którzy przeżyli ataki, nie opamiętali się w swych czynach. Nie przestali oddawać czci demonom i posągom złotym, srebrnym, miedzianym, kamiennym i drewnianym - bóstwom, które nic nie widzą, nie słyszą ani się nie poruszają.",
      "I nie odwrócili się, od swoich zabójstw, czarów, niemoralności i złodziejstwa."
    ],
    [
      "Potem ujrzałem innego potężnego anioła, zstępującego z nieba w obłokach, z tęczą nad głową. Jego twarz lśniła jak słońce, a nogi miał jak płonące kolumny.",
      "W ręku trzymał niewielki, rozwinięty zwój. Prawą stopę postawił na morzu, a lewą na ziemi,",
      "i wydał potężny okrzyk, podobny do ryku lwa. Na jego głos odpowiedziało siedem grzmotów.",
      "Chciałem już zapisać to, co powiedziało owe siedem grzmotów, gdy głos z nieba zawołał do mnie: \"Zapieczętuj słowa siedmiu grzmotów i nie zapisuj ich!\"",
      "Ujrzany przeze mnie anioł, który stał na morzu i na lądzie, wzniósł prawą rękę ku niebu",
      "i przysiągł na Tego, który żyje na wieki, który stworzył niebo, ziemię i morze, wraz ze wszystkim, co w nich mieszka, że czas jest krótki.",
      "Gdy tylko zatrąbi siódmy anioł, wypełni się tajemniczy plan Boga, obwieszczony Jego sługom - prorokom.",
      "Wtedy znowu przemówił do mnie głos z niebios: \"Idź i weź rozwinięty zwój z ręki potężnego anioła, który stoi na morzu i lądzie\".",
      "Podszedłem więc do niego i poprosiłem o mały zwój. \"Weź go i zjedz\" - odpowiedział. \"W ustach będzie ci smakował jak miód, a w żołądku poczujesz gorycz\".",
      "Wziąłem więc go z ręki anioła i zjadłem. W ustach naprawdę był słodki jak miód. Gdy go połknąłem, żołądek mój napełnił się goryczą.",
      "Wtedy powiedziano mi: \"Musisz dalej prorokować o ludach, narodach, językach i wielu królach\"."
    ],
    [
      "Potem otrzymałem kij mierniczy i nakaz: \"Wstań i idź zmierzyć świątynię Boga oraz ołtarz. I policz tych, którzy tam oddają Bogu cześć.",
      "Ale nie mierz dziedzińca przed świątynią\" - usłyszałem. \"Został on przeznaczony dla pogan, którzy będą deptać święte miasto przez czterdzieści dwa miesiące.",
      "Ja zaś obdarzę mocą dwóch moich świadków, aby odziani w wory prorokowali przez tysiąc dwieście sześćdziesiąt dni.",
      "Ci dwaj to dwa drzewa oliwne i dwa świeczniki stojące przed Panem ziemi.",
      "Ktokolwiek spróbuje wyrządzić im krzywdę, zostanie spalony przez ogień z ich ust. Umrze każdy, kto będzie chciał ich zniszczyć.",
      "Będą mieli oni moc zamknięcia nieba, by w czasie ich służby proroczej nie padał deszcz. I moc, by wszystkie wody zmienić w krew i zesłać na ziemię wszelkie możliwe plagi - na każde ich życzenie.",
      "A gdy dobiegnie końca czas ich świadczenia, z bezdennej otchłani wyłoni się bestia, która wypowie im wojnę. Zwycięży ich i zabije.",
      "Ich ciała będą porzucone na placu wielkiego miasta, które duchowo nosi miano Sodomy i Egiptu, w którym ukrzyżowano naszego Pana.",
      "Ludzie wielu narodowości będą patrzeć przez trzy i pół dnia na ich zwłoki, ale nie będzie wolno ich pogrzebać.",
      "Cały świat ucieszy się i rozraduje z tego powodu. Ludzie będą dawać sobie prezenty z tej okazji, bo prorocy ci tak bardzo niepokoili mieszkańców całej ziemi.",
      "Ale po trzech i pół dniach w proroków wstąpi duch życia, pochodzący od Boga. Staną na swoje nogi, a cały patrzący na nich świat jęknie ze strachu.",
      "Usłyszą wtedy donośny głos z nieba: \"Wejdźcie tutaj!\" I na oczach swych wrogów wzniosą się w obłoku do nieba.",
      "Tej samej godziny powstanie olbrzymie trzęsienie ziemi, które zniszczy jedną dziesiątą miasta, pozbawiając życia siedem tysięcy osób. Wtedy na wszystkich pozostałych padnie blady strach i oddadzą chwałę Bogu niebios.",
      "Tak minęła druga katastrofa, ale już nadciągnęła trzecia.",
      "Zatrąbił siódmy anioł. Z nieba dały się słyszeć donośne głosy: \"Teraz władza nad światem należy do naszego Pana i Jego Mesjasza. On będzie królować na wieki\".",
      "A dwudziestu czterech Starszych, siedzących przed Bogiem na tronach, padło na twarz, oddając Mu hołd",
      "i wołając: \"Dziękujemy Ci, Panie, Boże Wszechmocny, Ty, który jesteś i zawsze byłeś, za to, że użyłeś swej wielkiej mocy i przejąłeś władzę.",
      "Narody zbuntowały się przeciwko Tobie, ale teraz nadszedł czas Twego gniewu: czas sądu nad zmarłymi i czas nagrody dla Twych sług - proroków i świętych, i tych wszystkich, którzy z bojaźnią czcili Twe imię - dla małych i wielkich, i czas zagłady dla tych, którzy siali na ziemi zniszczenie\".",
      "Wtedy otworzyła się świątynia Boża w niebie i widać było stojącą w niej Arkę Przymierza. Pojawiły się też błyskawice, huk grzmotów i trzęsienie ziemi - po czym spadł wielki grad."
    ],
    [
      "Potem na niebie ukazał się niezwykły obraz: Kobieta odziana w słońce, księżyc u jej stóp, a na głowie miała koronę z dwunastu gwiazd.",
      "Była w ciąży i krzyczała w bólach, czekając na poród.",
      "Nagle na niebie pojawił się inny obraz: Ogromny czerwony smok o siedmiu głowach i dziesięciu rogach. Na każdej głowie miał koronę.",
      "Swym ogonem zmiótł z nieba jedną trzecią gwiazd i zrzucił je na ziemię. Stanął przed kobietą, aby pożreć jej dziecko, gdy tylko je urodzi.",
      "I urodziła Syna, który ma niepodzielnie rządzić wszystkimi narodami. Został on porwany do Boga, przed Jego tron.",
      "Kobieta zaś uciekła na pustynię, gdzie Bóg przygotował jej miejsce, w którym będzie bezpiecznie przebywać przez tysiąc dwieście sześćdziesiąt dni.",
      "Potem wybuchła w niebie wojna. Michał wraz z podległymi mu aniołami walczył ze smokiem. A smok ruszył do walki ze swymi aniołami.",
      "Nie dał jednak rady Michałowi i nie było już dla niego i jego wojsk miejsca w niebie.",
      "Ten ogromny smok, dawny wąż, zwany diabłem i szatanem, który zwodził cały świat, został strącony wraz z aniołami na ziemię.",
      "I usłyszałem z niebios donośny głos: \"Oto teraz nadeszło zbawienie, potęga i rządy Boga oraz panowanie Jego Mesjasza. Bo wyrzucony został oskarżyciel, który dniem i nocą oskarżał przed Bogiem naszych braci.",
      "Oni pokonali go swoim świadectwem i krwią Baranka - i byli gotowi ponieść dla Niego śmierć.",
      "Radujcie się, niebiosa! Cieszcie się, obywatele niebios! Lecz biada wam, ziemio i morze, bo oto zszedł do was rozwścieczony diabeł i wie, że ma już mało czasu\".",
      "Gdy smok spostrzegł, że zrzucono go na ziemię, zaczął prześladować kobietę, która urodziła Syna.",
      "Ona zaś otrzymała dwa skrzydła - jak u wielkiego orła - i uleciała na przygotowane dla niej miejsce na pustyni, gdzie przez trzy i pół roku opiekowano się nią i chroniono przed wężem.",
      "Wtedy wąż wypluł z gardzieli potężną rzekę, aby zalała kobietę.",
      "Ale ziemia przyszła jej z pomocą. Otworzyła swe usta i połknęła wodę, wyrzucaną z paszczy smoka.",
      "Ten rozjuszył się w gniewie na kobietę. Usunął się, by przygotować wojnę z innymi jej dziećmi, z tymi, którzy przestrzegają Bożych przykazań i wyznają Jezusa."
    ],
    [
      "I stanął na brzegu morza. Wtedy ujrzałem dziwną bestię, wyłaniającą się z morza. Miała siedem głów, dziesięć rogów, a na nich dziesięć koron. Na głowach miała wypisane swe bluźniercze imię.",
      "Bestia przypominała lamparta, z łapami jak u niedźwiedzia i lwią paszczą. A smok przekazał jej swą moc, tron i wielką władzę.",
      "Jedna z głów bestii została śmiertelnie raniona, ale nagle rana została uleczona. I cały świat wpadł w podziw dla bestii.",
      "Ludzie oddali pokłon smokowi, bo to on obdarzył bestię taką potęgą. Jej również się pokłonili i wołali: \"Kto może równać się z bestią? Kto może stanąć z nią do walki?\"",
      "Następnie bestia otrzymała usta, by wypowiadać bluźnierstwa przeciw Bogu. Dostała bowiem władzę robić to przez czterdzieści dwa miesiące.",
      "Otworzyła więc paszczę i zaczęła rzucać bluźnierstwa przeciw Bogu, szargać Jego imię i świątynię, i poniżać mieszkańców niebios.",
      "Pozwolono jej walczyć ze świętymi i pokonać ich. I dostała władzę nad wszystkimi plemionami, ludami, językami i narodami świata.",
      "A wszyscy ludzie, których imion nie zapisano przed powstaniem świata w księdze życia zabitego Baranka, będą oddawali cześć bestii.",
      "Kto słucha, niech usłyszy:",
      "Kto ma pójść do więzienia, zostanie uwięziony; kto ma zginąć, zginie. Będzie to dla świętych czas, by pokazać swą wytrwałość i ufność.",
      "Potem zobaczyłem inną bestię, która wyszła z ziemi. Miała dwa rogi, podobne do rogów Baranka, i przemawiała jak smok.",
      "Sprawowała rządy w imieniu pierwszej bestii, która została uleczona ze śmiertelnej rany, i wzywała całą ziemię i jej mieszkańców do oddawania jej pokłonu.",
      "Dokonywała niezwykłych znaków - na oczach ludzi sprowadzała z nieba na ziemię ogień.",
      "W ten sposób oszukiwała wszystkich, czyniąc te cuda przed pierwszą bestią. I rozkazała ludziom na ziemi, by wykonali wielki posąg bestii, która ożyła po śmiertelnej ranie.",
      "Pozwolono też drugiej bestii ożywić ten posąg i sprawić, aby mówił. Wtedy posąg zarządził, że wszyscy, którzy mu się nie pokłonią, muszą umrzeć.",
      "Rozkazał, aby wszystkim ludziom - wielkim i małym, biednym i bogatym, niewolnikom i wolnym - naniesiono znak na prawą rękę lub na czoło.",
      "I nie można było niczego sprzedać ani kupić bez znaku, który oznaczał imię bestii lub jego cyfrowy symbol.",
      "W tym tkwi zagadka: kto jest mądry niech rozszyfruje tę liczbą bestii, bo jest to również liczba człowieka. Jego liczba to 666."
    ],
    [
      "Potem zobaczyłem Baranka stojącego na górze Syjon, a wraz z nim sto czterdzieści cztery tysiące tych, którzy mają wypisane na czołach imiona Jego i Ojca.",
      "Usłyszałem też z niebios odgłos jakby wielkiego wodospadu albo ogromnego grzmotu. Był to głos jakby chóru grającego na cytrach.",
      "I zaśpiewali nową pieśń - przed tronem Boga, przed czterema Żyjącymi i przed Starszymi. Nikt oprócz 144 tysięcy śpiewających, odkupionych z ziemi, nie mógł nauczyć się tej pieśni.",
      "Oni bowiem są nieskalani, zachowani od życia małżeńskiego, zawsze i wszędzie podążający za Barankiem. Zostali wykupieni spośród ludzi na ofiarę Bogu i Barankowi.",
      "Ich usta nigdy się nie splamiły kłamstwem - są nienaganni.",
      "Następnie zobaczyłem innego anioła: leciał środkiem nieba i miał ogłosić odwieczną ewangelię mieszkańcom ziemi - każdemu narodowi, plemieniu, językowi i ludowi.",
      "\"Bójcie się Boga i oddajcie Mu cześć - wołał potężnym głosem - bo nadszedł czas Jego sądu. Pokłońcie się Temu, który stworzył niebo i ziemię, morza i wszystkie źródła wód!\"",
      "W ślad za nim pojawił się inny anioł, obwieszczając: \"Upadł, runął wielki Babilon, który upijał wszystkie narody świata winem szalonej niemoralności!\"",
      "Po nich przyleciał trzeci anioł i głośno zawołał: \"Kto pokłoni się bestii i jej posągowi oraz przyjmie jej znak na rękę lub czoło,",
      "będzie pić wino Bożego sądu - nie rozcieńczone, wprost z kielicha Jego gniewu. Będzie znosić męki w ogniu i siarce na oczach świętych aniołów i Baranka.",
      "A dym ich cierpień będzie unosić się na wieki i nie zaznają ukojenia ani w dzień, ani w nocy - ci, którzy kłaniali się bestii i jej posągowi i przyjęli znak jej imienia.",
      "Niech to pobudza do wytrwałości świętych, tych, którzy trwają w posłuszeństwie przykazaniom Boga i ufają Jezusowi.",
      "Potem usłyszałem głos z nieba: \"Teraz zapisz: Szczęśliwi ci, którzy teraz umierają w Panu - mówi Duch - bo wreszcie odpoczną po swych trudach. A ich czyny kroczą za nimi\".",
      "A potem ujrzałem biały obłok, a na nim siedział ktoś \"podobny do Syna Człowieczego\", w złotej koronie i z ostrym sierpem w dłoni.",
      "Ze świątyni zaś wyszedł anioł i głośno zawołał do Siedzącego na tronie: \"Zapuść swój sierp! Zacznij żąć, bo nadszedł czas zbiorów, bo plon na ziemi dojrzał.",
      "Wtedy siedzący na obłoku cisnął sierp na ziemię i zebrał z niej plon.",
      "Wówczas wyszedł ze świątyni inny anioł, który również trzymał ostry sierp.",
      "A od strony ołtarza wyszedł następny anioł, mający władzę nad ogniem, i donośnie zawołał do anioła trzymającego sierp: \"Zapuść swój ostry sierp i zetnij grona winorośli w winnicy ziemi, bo dojrzały na sąd\".",
      "Anioł rzucił sierp na ziemię i zebrał jej grona, po czym wsypał je do wielkiej kadzi Bożego gniewu.",
      "I wyciskano je poza miastem w kadzi, z której wypłynęła krew - rzeką o długości 1600 stadiów, tak głęboką, że sięgała koniom po wędzidło."
    ],
    [
      "Potem ujrzałem na niebie inny, ogromny i zadziwiający obraz: Siedmiu aniołów trzymających siedem ostatnich katastrof, które mają dopełnić Boży gniew.",
      "Ujrzałem też morze jakby z kryształu i ognia, na którego brzegu stali ci, którzy zwyciężyli bestię, jej posąg i liczbę jej imienia. W rękach trzymali harfy",
      "i śpiewali pieśń Mojżesza, sługi Bożego, i pieśń Baranka: \"Wielkie i przedziwne są Twe dzieła, Panie i Boże Wszechmocny. Sprawiedliwe i prawdziwe są Twoje drogi, o Królu narodów.",
      "Któż nie ulęknie się Ciebie i nie będzie sławić Twego imienia? Ty jeden jesteś święty. Wszystkie narody przybędą i oddadzą Ci pokłon, bo ukazały się Twoje sprawiedliwe czyny\".",
      "Po tym wszystkim zobaczyłem, jak odsłonięte zostało miejsce najświętsze w niebiańskiej świątyni.",
      "Wyszło z niej siedmiu aniołów z siedmioma katastrofami. Byli ubrani w szaty z czystego, lśniącego lnu, i przepasani na piersiach złotymi wstęgami.",
      "Jeden z czterech Żyjących wręczył im siedem złotych pucharów, wypełnionych gniewem wiecznie żyjącego Boga.",
      "Świątynię wypełnił dym Jego chwały i potęgi. I nikt nie mógł tam wejść, dopóki nie spełni się siedem katastrof z rąk siedmiu aniołów."
    ],
    [
      "I usłyszałem potężnie brzmiący głos, wołający ze świątyni do siedmiu aniołów: - Idźcie i wylejcie na ziemię siedem pucharów gniewu Bożego!",
      "Wtedy ruszył pierwszy anioł i wylał swój puchar na ziemię. I natychmiast wszystkich ludzi, mających znak bestii i oddających cześć jej posągowi, dotknęły złośliwe i bolesne wrzody.",
      "Drugi anioł wylał swój puchar do morza, które stało się jak krew martwego zwierzęcia. Wszystko, co w nim żyło, wyginęło.",
      "Trzeci anioł wylał swój puchar do rzek i źródeł - i zamieniły się w krew.",
      "Wtedy usłyszałem, jak anioł wód obwieścił: \"Sprawiedliwy jesteś, o Święty, który jesteś i zawsze istniałeś, i sprawiedliwy wyrok wydałeś.",
      "Przelali krew twoich świętych i proroków, więc dałeś im do picia właśnie krew - bo na to zasłużyli\".",
      "I usłyszałem głos od ołtarza: \"Sprawiedliwy i słuszny jest Twój wyrok, Panie, Boże Wszechmocny\".",
      "Czwarty anioł wylał swój puchar na słońce. I poraziło ono ludzi swoim żarem.",
      "Upał był tak wielki, że mieszkańcy zaczęli przeklinać Boga, rządzącego katastrofami. Ale nie opamiętali się i nie oddali Mu czci.",
      "Piąty anioł wylał swój puchar na tron bestii. Wtedy jej królestwo pogrążyło się w ciemnościach, a ludzie gryźli z bólu własne języki.",
      "Przeklinali Boga niebios za swój ból i wrzody, ale nadal się nie opamiętali i nie porzucili swych występków.",
      "Szósty anioł wylał puchar na wielką rzekę Eufrat. Jej wody zupełnie wyschły, dzięki czemu postała droga dla królów ze Wschodu.",
      "Ujrzałem wtedy, jak z paszcz bestii, smoka i fałszywego proroka wyszły trzy nieczyste duchy podobne do ropuch.",
      "Duchy te to demony czyniące cudowne znaki. Nakłoniły one władców całego świata, aby w wielkim dniu sądu wszechmocnego Boga zgromadzili się na bitwę przeciwko Niemu.",
      "\"Oto przyjdę nieoczekiwanie jak złodziej. Szczęśliwy ten, kto Mnie oczekuje i ma przygotowane szaty, by okryć swą nagość i uniknąć wstydu przed patrzącymi\".",
      "Duchy zgromadziły władców w miejscu zwanym po hebrajsku Armagedon.",
      "Wtedy siódmy anioł wylał swój puchar w powietrze. A z tronu w niebiańskiej świątyni rozległ się potężny głos: \"Wykonało się!\"",
      "Uderzyły gromy i zabłysły błyskawice, po czym nastąpiło straszliwe trzęsienie ziemi, jakiego nie było od początku świata.",
      "Ogromne miasto Babilon rozpadło się na trzy części, a inne miasta świata również runęły. Tak oto Bóg napoił winem swego gniewu wielki Babilonu.",
      "Zniknęły wyspy i rozpadły się góry.",
      "A z nieba zaczął padać na ludzi ogromny grad o wadze ponad czterdziestu kilogramów. Przeklinali więc Boga z powodu plagi gradu - bo była ona straszliwa."
    ],
    [
      "Jeden z siedmiu aniołów, którzy mieli puchary, podszedł do mnie i rzekł: \"Chodź, pokażę ci osądzenie wielkiej ladacznicy, która osiadła nad wieloma wodami.",
      "Władcy całego świata cudzołożyli z nią, a ludzie upajali się winem jej rozpusty\".",
      "I przeniósł mnie duchowo na pustynię. Ujrzałem tam kobietę siedzącą na szkarłatnej bestii o siedmiu głowach i dziesięciu rogach, na której wypisano bluźniercze imiona.",
      "Kobieta była odziana w purpurę i szkarłat, przystrojona biżuterią ze złota, szlachetnych kamieni i pereł. W ręku trzymała złoty kielich, wypełniony jej rozpustą i wstrętnymi czynami.",
      "Na jej czole widniał tajemniczy napis: \"WIELKI BABILON, MATKA NIERZĄDU I WSZELKIEJ OBRZYDLIWOŚCI NA ŚWIECIE\".",
      "I ujrzałem, że jest pijana, upojona krwią świętych i świadków Jezusa. Spoglądałem na nią z ogromnym zdziwieniem.",
      "\"Czemu się tak dziwisz?\" - zapytał anioł. \"Wyjawię ci tajemnicę tożsamości tej kobiety i niosącej ją bestii, co ma siedem głów i dziesięć rogów.",
      "Bestia, którą zobaczyłeś, była, lecz teraz jej nie ma. Wyjdzie jednak z bezdennej otchłani i pójdzie na zagładę. A mieszkańcy ziemi, których imiona nie zostały przed powstaniem świata zapisane w księdze życia, osłupieją ze zdumienia. Bo zobaczą, że bestia była, nie ma jej i będzie.",
      "A teraz mądry niech pomyśli: Siedem jej głów to siedem wzgórz, na których rozsiadła się kobieta - a także siedmiu królów.",
      "Pięciu już upadło, szósty właśnie panuje, a siódmy dopiero się pojawi. Jego rządy będą jednak krótkotrwałe.",
      "Bestia, która była i której teraz nie ma, to ósmy król. Pojawi się po tych siedmiu królach, ale czeka go zagłada.",
      "Dziesięć rogów to dziesięciu królów, którzy nie objęli jeszcze władzy. Otrzymają ją na jeden krótki okres i będą rządzić razem z bestią.",
      "Jednomyślnie postanowią oddać jej całą swą potęgę i władzę.",
      "I wypowiedzą wojnę Barankowi, ale On ich pokona, bo jest Panem Panów i Królem Królów. Pokona ich, stojąc na czele swego lud - powołanych, wybranych, wiernych\".",
      "Anioł kontynuował: \"Wody, nad którymi siedzi ladacznica, to ludy wszelkich ras i narodowości.",
      "Bestia i jej dziesięć rogów, które ujrzałeś, znienawidzą ladacznicę. Zniszczą ją i ogołocą, pożrą jej ciało i spalą w ogniu.",
      "Bo sam Bóg sprawi, że wykonają Jego zamiar: jednomyślnie oddadzą władzę bestii, aż wypełnią się słowa Boże.",
      "Kobieta zaś, którą widziałeś, to wielkie miasto sprawujące rządy nad wszystkimi władcami ziemi."
    ],
    [
      "Po tym wszystkim ujrzałem innego anioła, zstępującego z nieba, posiadającego ogromną władzę. Cała ziemia rozjaśniła się od jego wspaniałości.",
      "On zaś zawołał donośnym głosem: \"Upadł, upadł wielki Babilon -ladacznica i stał się mieszkaniem demonów, siedliskiem złych duchów, wszelkich nieczystych ptaków i innych zwierząt.",
      "Wszystkie narody upijały się winem jego szalonej niemoralności. Władcy świata cudzołożyli z tą ladacznicą, a ludzie interesu dzięki jej przepychowi zrobili majątki\".",
      "Następnie usłyszałem jeszcze inny głos wołający z nieba: \"Ludu mój, wyjdź z tego miasta, by nie mieć udziału w jego grzechach i nie doświadczyć spadających na nie kataklizmów.",
      "Stos jego grzechów sięgnął już nieba, a Bóg nie zapomniał jego zbrodni.",
      "Postąpcie z nim, jak ono postępowało z wami, a nawet odpłaćcie mu dwukrotnie więcej. W kielichu, którym ona upijała innych, przygotujcie jej podwójne wino.",
      "Jak bardzo żyło w zbytku i rozkoszach, tak bardzo dołóżcie mu udręki i bólu. Wmawiało sobie w sercu: \"Jestem królową, a nie bezbronną wdową. Żaden ból mnie nie dotknie\".",
      "Dlatego jednego dnia spadną na to miasto wszystkie kataklizmy: zaraza śmierci, rozpacz i głód. Zostanie w ogniu spalone - bo Pan, który je osądzi, to potężny Bóg!",
      "A władcy świata, którzy uczestniczyli w rozpuście miasta i cieszyli się jego względami, pogrążą się w żalu i łzach, gdy zobaczą dym jej pożaru.",
      "Stojąc z daleka, będą drżeć ze strachu. Widząc jej męki, zawołają: \"To straszne! To straszne, potężny Babilonie, miasto ogromne! W jednej chwili dotknęła cię kara!\"",
      "Kupcy całego świata płaczą nad nim, ponieważ nikt już nie kupuje ich towarów:",
      "ani złota, ani srebra, kamieni szlachetnych, pereł, czystego lnu, purpury, jedwabiu i szkarłatu. Nie kupują żadnych owoców cytrusowych, produktów z kości słoniowej, z wonnego drewna, brązu, stali i marmuru,",
      "Nie kupują przypraw korzennych, perfum, kadzideł i olejków, wina, oliwy, najlepszej mąki i zboża, bydła, owiec, koni, wozów, a nawet niewolników.",
      "\"Minęło to, co tak bardzo ukochałaś. Wszystko, co cudowne i wspaniałe, bezpowrotnie przepadło - i nie powróci\".",
      "Ludzie, którzy zrobili majątek na handlu z Babilonem, staną z daleka ze strachu przed katastrofą. Z rozpaczliwym płaczem powiedzą:",
      "\"To straszne! Miasto wielkie, odziane w najwspanialsze szaty, purpurę i szkarłat, ozdobione złotem, kamieniami szlachetnymi i perłami -",
      "w jednej chwili przepadło całe to bogactwo\". Wszyscy armatorzy, kapitanowie okrętów i ich załogi stanęli z dala.",
      "A widząc wzbijający się dym pożaru, zawołali: \"Jakie miasto jest tak wspaniałe?\"",
      "Posypywali siebie głowy popiołem i rozpaczliwie z płaczem krzyczeli: \"To straszne! Takie wspaniałe miasto! Wszyscy armatorzy wzbogacili się na jego bogactwie, a w ciągu godziny wszystko zostało zniszczone!\"",
      "\"Ale wy, niebiosa, święci, prorocy i apostołowie - cieszcie się z tego powodu, bo Bóg ukarał je za krzywdy, jakie wam wyrządziło\".",
      "Wtedy potężny anioł podniósł głaz wielki jak młyńskie koło i rzucił go w morze, wołając: Tak samo zostanie odrzucone wielkie miasto Babilon i nikt już go nie znajdzie!",
      "Już nigdy nie zabrzmią u ciebie śpiewy i dźwięki harfy, fletu czy trąbki. Żaden producent już nic u ciebie nie będzie wytwarzał. I nigdy nie będzie już odgłosu mielenia ziarna.",
      "Żadne światło się już w tobie nie zaświeci, ani nie zabrzmią radosne głosy nowożeńców. Szeroko po świecie słynęli twoi kupcy, a twoje czary sprowadzały na manowce wszystkie narody.",
      "I winne jesteś krwi proroków i świętych - i wszystkich zamęczonych na ziemi\"."
    ],
    [
      "Po tym wszystkim usłyszałem w niebiosach potężne wołanie olbrzymiego tłumu: \"Alleluja! Zbawienie, chwała i potęga są u Boga naszego.",
      "Jego wyroki są sprawiedliwe i prawdziwe. Ukarał On wielką ladacznicę, która swą niemoralnością skaziła całą ziemię, i pomścił śmierć swoich sług, którzy zginęli z jej ręki\".",
      "I zawołali ponownie: \"Alleluja! Niechaj dym jej zgliszcz wznosi się po wieki wieków\".",
      "Wtedy dwudziestu czterech Starszych i czterej Żyjący upadli na twarz i pokłonili się Bogu siedzącemu na tronie, mówiąc: \"Amen! Alleluja!\"",
      "A od tronu dobiegł głos: \"Chwalcie naszego Boga wszyscy Jego słudzy, mali i wielcy, wy, którzy odczuwacie przed Nim bojaźń\".",
      "I znów usłyszałem jakby odgłosy wołania ogromnego tłumu, szumu morza albo potężnych grzmotów: \"Alleluja! Nasz Pan, Bóg Wszechmocny objął panowanie!",
      "Cieszmy się i radujmy, oddajmy Mu cześć. Nadszedł bowiem czas wesela Baranka, a Jego narzeczona jest już gotowa.",
      "Pozwolono jej przywdziać suknię z delikatnego, najczystszego i lśniącego materiału\" - a są to sprawiedliwe czyny świętych.",
      "Wtedy anioł powiedział mi: \"Zapisz to: Szczęśliwi ci, których zaproszono na ucztę weselną Baranka\". I dodał: \"Są to prawdziwe słowa samego Boga\".",
      "Wtedy upadłem mu do stóp, chcąc oddać mu pokłon, ale on rzekł: \"Nie czyń tego! Tak jak ty i twoi bracia, świadczący o Jezusie, jestem sługą Boga. Jemu się pokłoń. Bo istotą prorokowania jest świadczenie o Jezusie\".",
      "Potem ujrzałem otwarte niebo, a w nim - białego konia. Dosiadał go Wierny i Prawdziwy - Ten, który sądzi i walczy sprawiedliwie.",
      "Jego oczy były jak płomienie ognia, a na głowie nosił wiele koron. Na czole miał wypisane swoje imię, którego nikt nie znał oprócz Niego samego.",
      "Jego płaszcz był nasiąknięty krwią, a Jego imię brzmi: Słowo Boże.",
      "Za Nim, na białych koniach, postępowały niebiańskie oddziały, odziane w delikatne, najbielsze szaty.",
      "Z Jego ust wychodził ostry miecz, aby uderzać narody. I sam niepodzielnie będzie nimi rządził. I sam wyciśnie z nich wino gniewu wszechmocnego Boga.",
      "Na płaszczu i na biodrze wypisany był tytuł: KRÓL KRÓLÓW I PAN PANÓW.",
      "Ujrzałem też anioła stojącego w blasku słońca, głośno zwołującego ptaki krążące po niebie: \"Przybądźcie na wielką ucztę Boga!",
      "Jedzcie ciała królów, generałów i możnych, ciała koni i jeźdźców, ciała wolnych i niewolników, ludzi wielkich i małych.",
      "Potem ujrzałem bestię oraz władców świata i ich armie zgromadzonych do walki z Tym, który siedział na koniu, i z Jego wojskiem.",
      "Nagle bestia została pojmana, a wraz z nią fałszywy prorok, który w jej obecności dokonywał cudów. Zwodził nimi wszystkich, którzy przyjęli znak bestii i kłaniali się jej obrazowi. Oboje żywcem zostali wrzuceni do ognistego jeziora, płonącego siarką.",
      "Całe ich wojsko zginęło od miecza wychodzącego z ust Jeźdźca na białym koniu. A wszystkie ptaki najadły się ich ciałami."
    ],
    [
      "Potem ujrzałem anioła zstępującego z niebios. Miał w ręku klucz do bezdennej otchłani i ogromne kajdany.",
      "Schwytał smoka, tego dawnego węża - diabła i szatana - i związał go na tysiąc lat.",
      "Po czym wtrącił go do bezdennej otchłani, zamknął ją i zapieczętował - aby przez tysiąc lat nie zwodził narodów. Po tym okresie na krótko ma zostać uwolniony.",
      "Ujrzałem także trony, a ci, którzy na nich zasiadali, otrzymali prawo sądzenia. I ujrzałem dusze zabitych z powodu wiary w Jezusa i głoszenia Bożego Słowa, a także dusze tych, którzy nie pokłonili się bestii ani jej obrazowi i nie przyjęli jej znaku na czoło i rękę. Teraz ożyli i przez tysiąc lat królowali z Chrystusem.",
      "To jest pierwsze zmartwychwstanie. Pozostali umarli jeszcze nie powrócili do życia - stanie się to dopiero po upływie tysiąca lat.",
      "Szczęśliwy i święty ten, kto będzie miał udział w pierwszym zmartwychwstaniu. Nad tymi ludźmi druga śmierć nie rozciągnie swego panowania. Będą oni kapłanami samego Boga i Chrystusa i będą z Nim panować tysiąc lat.",
      "A po upływie tego czasu szatan zostanie uwolniony ze swego więzienia.",
      "Wyruszy stamtąd zwodzić narody ze wszystkich krańców ziemi, narody zwane Gogiem i Magogiem. Zbierze je na wielką bitwę, a ich wojska będą tak liczne, jak piasek na brzegu morza.",
      "Przemierzyli całą ziemię i otoczyli świętych oraz umiłowane miasto Boga. Wtedy z nieba spadł ogień i wszystkich ich pochłonął.",
      "Diabeł zaś, który ich zwiódł, został wrzucony do ognistego jeziora, płonącego siarką, gdzie znajdowali się już bestia i fałszywy prorok. Tam będą razem męczeni dniem i nocą po wszystkie czasy.",
      "I ujrzałem wielki biały tron i Zasiadającego na nim. Niebo i ziemia uciekały sprzed Jego oblicza, ale nie mogły się nigdzie ukryć.",
      "Ujrzałem umarłych, wielkich i małych, stojących przed tronem. Otwarto wtedy księgi oraz jeszcze inną księgę - księgę życia. A wszyscy umarli zostali osądzeni zgodnie z zapisami w księgach - każdy według swych uczynków.",
      "Morze, ziemia i świat podziemny wydały swych umarłych. I wszystkich sądzono zgodnie z ich czynami.",
      "A śmierć i bezdenna otchłań zostały wrzucone do ognistego jeziora. Jest to druga śmierć - w jeziorze ognia.",
      "I każdy, kto nie był zapisany w księdze życia, też został wrzucony do ognistego jeziora."
    ],
    [
      "Potem ujrzałem nowe niebo i nową ziemię, bo obecna ziemia i niebo zniknęły, tak jak i morze.",
      "I ujrzałem miasto święte, nowe Jeruzalem, zstępujące z niebios od Boga. Wyglądało wspaniale - jak panna młoda pięknie ubrana dla swego męża.",
      "Usłyszałem donośny głos dobiegający od tronu: \"Oto Bóg uczynił sobie świątynię wśród ludzi i zamieszka z nimi. Oni będą Jego ludem, a On będzie ich Bogiem.",
      "Otrze z ich oczu wszelką łzę. Nie będzie już więcej śmierci, smutku, płaczu ani bólu. Wszystko to przeminęło wraz z pierwszym porządkiem świata\".",
      "Wtedy Zasiadający na tronie powiedział: \"Oto wszystko czynię nowe!\" Potem dodał: \"Zapisz, co powiem, bo są to wiarygodne i prawdziwe słowa\".",
      "I kontynuował: \"Dokonało się! Ja jestem Alfą i Omegą, Początkiem i Końcem. Spragnionego napoję ze źródła wody życia.",
      "Zwycięzca odziedziczy wszystko - Ja będę jego Bogiem, a on moim synem.",
      "Natomiast przeznaczeniem tchórzy, niewierzących, ludzi zepsutych, morderców, rozwiązłych, czarowników, bałwochwalców i wszystkich kłamców jest jezioro płonące ogniem i siarką. To jest druga śmierć\".",
      "Wtedy podszedł do mnie jeden z siedmiu aniołów, mających puchary napełnione siedmioma ostatecznymi katastrofami, i powiedział: \"Chodź, pokażę ci pannę młodą, małżonkę Baranka\".",
      "I przeniósł mnie duchowo na szczyt wysokiej góry. Tam mi pokazał święte miasto Jeruzalem, zstępujące z niebios od Boga.",
      "Pełne Bożej chwały, jaśniało jak kosztowny klejnot, niby jaspis o przejrzystości kryształu.",
      "Miało potężny i wysoki mur oraz dwanaście bram strzeżonych przez dwunastu aniołów. Na każdej z nich wypisane było imię jednego z dwunastu pokoleń Izraela.",
      "Z każdej strony - północnej, południowej, wschodniej i zachodniej - znajdowały się trzy bramy.",
      "Mur miasta spoczywał na dwunastu warstwach fundamentu, na których wypisane było dwanaście imion apostołów Baranka.",
      "Rozmawiający ze mną anioł trzymał złoty pręt mierniczy, aby zmierzyć miasto, jego bramy i mur.",
      "Miasto zbudowane było na planie kwadratu - jego długość równała się szerokości. Gdy anioł je zmierzył, otrzymał 12 tysięcy stadiów (2400 kilometrów). Długość, szerokość i wysokość miasta były równe.",
      "Potem zmierzył grubość muru. Zgodnie z miarą, jakiej użył, wynosiła ona 144 łokcie (65 metrów).",
      "Całe miasto było zbudowane ze szczerego złota, lśniącego jak szkło. Mur był z jaspisu,",
      "a warstwy jego fundamentu wysadzane były szlachetnymi kamieniami: pierwsza warstwa - jaspisem, druga - szafirem, trzecia - chalcedonem, czwarta - szmaragdem,",
      "piąta - sardoniksem, szósta - rubinem, siódma - chryzolitem, ósma - berylem, dziewiąta - topazem, dziesiąta - chryzoprazem, jedenasta - hiacyntem, dwunasta - ametystem.",
      "Każda z dwunastu bram wykonana była z jednej perły, a plac miasta wyłożony był najczystszym, przezroczystym jak szkło złotem.",
      "Nie ujrzałem tam świątyni, ponieważ jest nią sam Pan, Bóg wszechmocny, i Baranek.",
      "Miasto nie potrzebowało słońca ani księżyca, bo oświetla je chwała Boga, a jego lampą był Baranek.",
      "Jego światło będzie świecić narodom świata, a ich władcy przyjdą tam z całym swym majestatem.",
      "Jego bramy będą otwarte przez cały dzień, bo nie będzie tam nocy.",
      "Wniesiona do niego zostanie chwała i cześć wszystkich narodów.",
      "Nie wejdzie do niego żadna nieczystość ani ludzie niemoralni i kłamliwi - tylko ci zapisani w księdze życia Baranka."
    ],
    [
      "Potem anioł pokazał mi rzekę wody życia, przezroczystą jak kryształ. Wypływała z tronu Boga i Baranka",
      "i biegła środkiem placu. Na obu jej brzegach rosło drzewo życia, owocujące dwanaście razy w roku - co miesiąc rodzące nowe owoce. A jego liście służyły narodom za lekarstwo.",
      "W mieście nie znajdzie się już nic złego. Zostanie tam wzniesiony tron Boga i Baranka, a słudzy Boga będą do Jego dyspozycji.",
      "Będą widzieć Jego oblicze, a Jego imię zostanie im wypisane na czołach.",
      "Nie zapadnie tam nigdy noc, więc nie będą potrzebowali ani lampy, ani słońca. Sam Bóg będzie ich światłem; i będą królować po wieczne czasy\".",
      "Następnie anioł dodał: \"Słowa te są prawdziwe i wiarygodne. Sam Pan, Bóg dający natchnienie prorokom, wysłał swego anioła, aby ukazał Jego sługom to, co się wkrótce stanie.",
      "I oto Pan przychodzi szybko. Szczęśliwy ten, kto ufa proroczym słowom tej księgi\".",
      "Ja, Jan, usłyszałem i zobaczyłem to wszystko. A gdy skończyłem, padłem do nóg anioła, który mi to pokazywał.",
      "Ale on rzekł: \"Nie czyń tego! Ja także jestem tylko sługą Jezusa, podobnie jak ty, twoi bracia - prorocy i wszyscy, którzy zachowują słowa tej księgi. Pokłoń się Bogu\".",
      "Potem dodał: \"Nie zamykaj pieczęcią proroczych słów tej księgi, ponieważ już wkrótce się to wypełni.",
      "Niech złoczyńca postępuje jeszcze gorzej, a podły - niech się jeszcze bardziej upodli. Człowiek prawy niech stanie się jeszcze doskonalszy, a święty niech się jeszcze bardziej uświęca\".",
      "\"Oto przyjdę już wkrótce i przyniosę swoją zapłatę, aby każdemu dać to, na co zasłużył.",
      "Ja jestem Alfą i Omegą, Pierwszym i Ostatnim, Początkiem i Końcem.",
      "Szczęśliwi ci, którzy piorą swoje szaty, aby móc przekroczyć bramy miasta i spożywać owoc z drzewa życia.",
      "A na zewnątrz znajdą się ludzie przewrotni, wróżbici, niemoralni, mordercy, bałwochwalcy i ci, którzy lubują się kłamstwem.",
      "Ja, Jezus, wysłałem swego anioła, aby oznajmił wam to, co dotyczy kościołów. Jestem zarówno przodkiem, jak i potomkiem Dawida, promienną Gwiazdą Poranną\".",
      "Duch i narzeczona mówią: \"Przyjdź\". I każdy, kto to słyszy, niech także powie: \"Przyjdź\". A kto jest spragniony, niech przyjdzie, i kto chce, niech za darmo zaczerpnie wody życia.",
      "Każdemu, kto słucha proroczych słów tej księgi, oznajmiam uroczyście: Jeśli ktokolwiek doda coś do tej treści, Bóg ukarze go katastrofami tu opisanymi.",
      "Jeśli ktoś ujmie cokolwiek z tych proroctw, Bóg odbierze mu prawo do świętego miasta i do drzewa życia, które tu opisałem.",
      "Ten, od kogo pochodzą te słowa, oznajmia: \"Tak! Wkrótce przyjdę\". Tak, Panie Jezu, przyjdź!",
      "Niech Łaska Jezusa, naszego Pana, będzie z wami wszystkimi!"
    ]
  ]
}

export default sz;
